<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Árnyképek by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Árnyképek, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Árnyképek

Author: Mór Jókai

Release Date: February 16, 2018 [EBook #56580]

Language: Hungarian

Character set encoding: UTF-8

*** START OF THIS PROJECT GUTENBERG EBOOK ÁRNYKÉPEK ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_255">255</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=xuZkAAAAMAAJ">http://books.google.com/books?id=xuZkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XIV. KÖTET</span></p>
<p class="center"><span class="caption">ÁRNYKÉPEK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<h1>ÁRNYKÉPEK</h1>
<p>&nbsp;</p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<p><span class="pagenum"><a name="Page_1" id="Page_1"><br />
-1-</a></span></p>
<h2>VÁNDOROLJATOK KI!</h2>
<p class="right">A nagy világon e kivül nincsen számodra hely…</p>
<p class="right"><i>Vörösmarty.</i></p>
<p class="right">Szivet cseréljen az, a ki hazát cserél!</p>
<p class="right"><i>Tompa.</i></p>
<p>Vándoroljatok ki…</p>
<p>Ha a szív mitsem érez, midőn e szóra gondol, – ha a hazát csak
akkor kell szeretni, midőn ezt tenni élv és dicsőség és akkor nem,
midőn a honszeretet neve keserv, – ha a távozni készülő nem hall
lelkében semmi hangot, mely azt susogja: maradj, maradj! ha számot
vetve magatokkal, meggyőződtetek felőle, hogy itthon nem tudtok
semmit többé használni, ha a legszentebb remények utolsó csilláma
is kihamvadt kebletekben, – ha nem szerettek senkit és semmit
többé, a ki utánatok itt marad, – akkor… vándoroljatok ki.</p>
<p>Hisz mi az a hon? Föld, melyet másutt ingyen osztogatnak. – Itt
ugyan őseid vérén zöldül a fű, de amott még gazdagabb; – itt ugyan
minden lépten nemzeti emlék akasztja meg pillantatod, kedves vagy
bánatos, dicsőség vagy gyász emléke; egy halom, egy diadalmező, egy
rom vagy egy sír, – mit látsz rajtuk? kilátás van másutt is, s a
kik elmultak, azoknak mindegy, akár emlékeznek rájok, akár sem.</p>
<p>Légy hidegvérű. Hát mi érdeme van arra a nemzetnek, hogy
szeresd, hogy hozzá tartozó légy? Historiája más népnek is van,
nagyobb is talán, mint nekünk, – jövője fényesebb akárhánynak, –
gazdagabb valamennyi. S mi az a honszeretet? Lelki gyöngeség,
költői rajongás, gyermeki ösztön. Ha kérdeni találja benned valami
titkos érzelem: nem látod-e ez ismerős rónákat, miknek virágait
<span class="pagenum"><a name="Page_2" id="Page_2">-2-</a></span>
is névszerint ismered? nem andalog-e emléked azon ház küszöbén, hol
gyermekéveidet eljátszottad? nem csengnek-e füledbe azon ismerős
dallamok, mik a mezők virágaival együtt teremnek? nem jelennek-e
meg álmaidban mindazok arczai, a kiket szerettél? nem alszol-e
csendesen, azt tudva, hogy fejed szülöttefölded keblén pihen? nem
száll-e szivedbe büszkeség, ha a multakra gondolsz, s nem dagad-e
önérzettől, ha a jövőre nézesz? s mindezeket magaddal fogod-e
vihetni? a délibábos rónákat, az ismerős hajlékot, az édes
dallamot, a kedves arczokat, az emléket és a reményt, mely a nemzet
éltéhez van kötve? – utasítsd ki ez érzelmet szivedből s hitesd el
magaddal, hogy elég nagy a világ, hogy az emberek mindenütt
egyenlők s hogy az mindegy az emberiségre nézve, akár van magyar
nemzet a világon, akár nincs.</p>
<p>Vándoroljatok ki! Adjátok el földeiteket akárkinek, a ki legjobb
árt ad értük, hadd jőjjön helyetekbe idegen nép s ne maradjon itt
más magyarnak, mint a bolondok, kik szerelmesek a földbe, s a
szegények, kik kénytelenek azt szeretni. Beszélgessétek egymásnak,
hogy itt az idő, melyben a nemzet megoszlattassék, hogy szétmenjen
keletnek, nyugotnak, hogy ne éljen ott, a hol ősei meghaltak s ne
haljon meg ott, a hol született.</p>
<p>Vándoroljatok ki. A ki ebben nem érez egyebet, mint az éghajlat
változását, ki visszatekinthet a határról, a nélkül, hogy szemei
nedvesek volnának, a kinek nincs egyéb terhe, mint az uti podgyász,
a kinek nincs kedve bátor arczczal fordulni a borus idők felé s
csak a napfényt keresi, az boldog ember s okosan cselekszik, ha itt
hágy bennünket, kik el vagyunk szánva tűrni mindent, fáradni mindig
és megtartani a régi szivet mindhalálig!</p>
<hr class="tb" />
<p>Egy képet rajzolok elétek, olvasgassátok el, ha útban
lesztek.</p>
<p>A levelek, mikből e koszorú össze van állítva, három külön
egyéniség kedélyét rajzolják. <span class="pagenum"><a name=
"Page_3" id="Page_3">-3-</a></span></p>
<p>Az első rendbeliek egy hölgyé, kinek családja súlyos erkölcsi
kényszerüség miatt hagyta el az országot; a második egy derék
vállalkozó magyar hazafié, ki egy tisztujítás alkalmával rajta
történt kellemetlenségek miatt túlment a tengeren ex nobili
indignatione; a harmadik példány egy korát évekkel megelőzött,
eszmékben gazdag franczia német lángelméjé, kinek egyedüli hibája
az, hogy nem száz év mulva született, vagy épen soha sem.</p>
<p>Álljanak itt úgy, a hogy egymás után következnek.</p>
<h3>I.</h3>
<p class="center"><i>Leona Rózához.</i></p>
<p class="right">Dower, 184– év.</p>
<p>Isten veled, Isten veled!</p>
<p>Nem irok érzelmeimről, az elválásról, távollétről, mert ha
azokra gondolnék, akkor betűk helyett könyeimet látnád e
papiron.</p>
<p>Már nyolcz napja, hogy hajón vagyunk, az ég mosolyg, a tenger
hízelg, az emberek előzékenyek; mintha mindenki tudná, hogy minket
vígasztalni kell. Arczunkon meg kell látszani a gyásznak, melyet
belül viselünk. Ha látnál bennünket, nem ismernél reánk. Atyám, az
életvidám, őskedélyű férfi, kinek nyiltsága ismerős volt mindenki
előtt, ki vele egyszer összejött, most magába zárkózott és
hallgatag; egész nap cabinjában ül s mathematikai könyveket olvas,
miket az előtt ki nem állhatott; velünk csak ebéd idején jön össze,
akkor is különös ellenszenvet látszik a beszélgetés ellen mutatni,
s ha testvéremmel találunk egymáshoz szólni, fölkel és ott hagy
bennünket; testvérem Géza lelkülete egészen másnemű változáson ment
keresztül, ő, az oly gyöngéd, oly nemes érzelmű, oly lovagias ifju,
kinek költői kedélyébe mind szerelmesek voltunk, most egy keserű
gunyolódó, tele élczes epéskedéssel, minden szava sarcasmus, egész
nap nem tesz egyebet, mint gúnyoros persiflageokon töri fejét,
miknek czéltáblájául <span class="pagenum"><a name="Page_4" id=
"Page_4">-4-</a></span> azon legfájósabb érzelmeket választotta ki,
melyek szívemben a hazátóli távolsággal együtt nőnek.</p>
<p>Oly arczot mutat, mintha igen víg dolognak találná mindazt, a mi
velünk történt, s míg atyám minden szót, minden czélzást kerülni
látszik, mely e legfájdalmasabb hangot adó húrt érinthetné
keblében, ő satyrákat csinál azokból.</p>
<p>Egyszer elém áll s elkezdi magasztos arczczal, hogy neki egy
világjavító eszméje van. Ő egy majomtelepet fog Amerikában
alakítani, s ez új ivadékkal reformálandja az emberiséget, s hogy
tervét megkedveltesse velem, azt rajzokkal illustrálta. Ott volt: a
majom mint hős, a majom mint államgazdász, a majom mint versíró, a
majom a szószéken, a majom mint emberbarát, s több efféle
torzalakok, nevetségtárgyává téve a legkedvenczebb uralkodó
eszméket.</p>
<p>Majd előveszi azon férfiak arczképeit, kik iránt a honban vagy
külföldön rokonszenvet érzek, s lerajzolja őket nekem a legnagyobb
élethűséggel, egyedül azt a különbséget téve bennük, hogy R.–G.-nak
nyalka és neki igen jól illő bajuszát oda rajzolta viscount
Palmerston ajkára, s felöltözteté őt magyar dolmányba; viszont
Sz...t bajusz és szakál nélkül, hosszú altdeutsch frakkban állítá
elém; kedves népdalaimat németre fordítva énekli, francziául úgy
beszél, mint egy bajor, s németül a berlini kiejtéssel, s ha olykor
a hajóskapitánynyal szóba ereszkedik, az angol beszéd közbe, mintha
tévedésből tenné, be-becsusszant egy-egy tót felsóhajtást, s míg a
becsületes angol érzékenyen szorítja meg kezét, ő a leghamisabb
pathosszal mondja, hogy milyen önkénytelen rájár a szája az édes
anyai nyelvre.</p>
<p>Ő nevet magának és én sírok, mert tudom jól, hogy ez affectált
éles gúny csak takarója az éles fájdalomnak, s hogy ez a mindent
sértő kaczaj csak a bánat disharmoniája.</p>
<p>Nem rég ábrándozva egy képet kezdtem el naplómba rajzolni.
Egykori lakunkat ábrázolta az B. megyében, hol <span class=
"pagenum"><a name="Page_5" id="Page_5">-5-</a></span> éltem
legboldogabb óráit töltém. Lerajzolám a virágos erkélyt, az ismerős
lugast, a rostélyon átlátszó kertet, mindent, a mit emlékem vissza
tudott adni.</p>
<p>Valami hiányzott a képből s nem tudtam rájönni, hogy mi? de
éreztem, hogy ez így nagyon üres, hogy látása nem adja vissza azt a
mélabús benyomást, a mi felőle lelkemben élt.</p>
<p>Ott hagytam a képet cabineomban s nehéz szívvel mentem ki a
födélzetre, s míg szemeim a változó habokba néztek, újra meg újra
előképzeltem minden tárgyat. Hasztalan – nem tudtam a hiányzó
vonást kitalálni.</p>
<p>Estenden egész csüggedten mentem vissza a cabineba, s a mint
félbe hagyott képet megpillantám, meglepetve láttam, hogy az most
ki van egészítve.</p>
<p>Idegen kéz vonásai kiigazgatták mindazt, a mit én hibásan
rajzoltam, s a mit kifeledtem, a mi az egésznek azt a mélabús
tekintetét megadá, oda volt rajzolva s a figyelmes kidolgozás
tanusítá, hogy a kinek keze ott járt, kegyelettel nyult a
képhez.</p>
<p>Kimentem Gézát fölkeresni.</p>
<p>Háttal állt felém, nem látott, a keletre siető felhőkbe bámult,
szemeiben láttam a könyet, mely ott ragyogott; észrevétlen melléje
simultam s vállára téve kezemet, megszólítám:</p>
<p>– Te könyezel.</p>
<p>Ő megdöbbenve fordult hátra s azután gúnyos tréfával
viszonzá:</p>
<p>– A physiologia szerint ennek az az oka, hogy a szemmirigyek
duczrendszere meggyengült!</p>
<p>– De édes testvérem, itt nem a szemekben, hanem a szívben van a
baj!</p>
<p>Nem érezni! nem érezni! Milyen boldogság volna ez, ha lehetne.
Hiába, az emlékezet a leghosszabb betegség, mert annak az idő a
gyógyszere.</p>
<p>Isten veled; köszöntsd ismerőimet. Nem kivánom, hogy rám
gondoljatok, mert az csak fájhatna nektek. Jenőnek <span class=
"pagenum"><a name="Page_6" id="Page_6">-6-</a></span> mondd azt,
hogy én igen víg kedélyben vagyok, ne tudja meg soha, hogy van egy
szív, mely egy másik világrészen és egy másik életen túl sem szünt
érezni, fájni, emlékezni és nem reményleni. Nem szeretném, ha azt
érezné, a mit én; de azt sem, hogy elfeledjen s lelkében ne
maradjon számomra egy halk hangja a csöndes kegyeletnek, s ha
egykor boldog leend, gyanítsa, sejtse, hogy e boldogságaért én
imádkoztam az éghez.</p>
<p>Áldjon az ég, az a boldog, az az elhagyott ég!</p>
<h3>II.</h3>
<p class="center"><i>Tekintetes hurdai és alsó-kerepesi Hurday
László úr egyikéhez tekintetes nemes, nemzetes és vitézlő
druszáinak.</i></p>
<p class="right">Hamburg, 184–</p>
<p>Szervusztok öcsém!</p>
<p>Mondtam, hogy ott hagylak benneteket, mint szent Pál az oláhokat
s ha megmondtam, hát meg is teszem. Velem ugyan többet sem dibdáb
ügyvéd uram, sem pitypoty notárius uram nem ül együtt a zöld
asztalnál. Majd keresek én magamnak oly országot, a hol megtudják
az embert becsülni. Én megélek, fogadom, majd meglássuk, szájas
uraimék olyan könnyen tudnak-e engemet nélkülözni? Hát csak olyan
tedd ide, tedd oda ember voltam nektek, ugy-e? Ma megválasztottatok
alispánnak azért, hogy híd legyek a három esztendő mulva utánam
következőnek. Jól van, majd megmutatom én nektek (nem neked szólok,
hanem azoknak ott), hogy a ki embernek született, annak nem három
lépés a világ. Elmegyek Amerikába, jószágomat eladtam
Kirchthürmernek 80 ezer forinton. 40 ezer ugyan már feküdt rajta,
de a többi mégis elég arra, hogy úr legyek. Minden leszek, a mi
akarok. Megveszek egy birodalmat, s kikiáltom magamat benne
királynak – s olyan ötvenet vágatok alattvalóim talpára minden nap,
mint a parancsolat, s majd ha egy pár millióm lesz, akkor
leereszkedem <span class="pagenum"><a name="Page_7" id=
"Page_7">-7-</a></span> annyira, hogy benneteket meglátogassalak,
addig nem láttok, ha megbetegesztek is értem.</p>
<p>Notabene, az agarászi társulat diplomáját küldd utánam, meg
Jancsi hajdum liberiáját, a mit otthon felejtettem; legalább lássák
az emberről, hogy valami. Én magam ugyan incognito akarok lakni egy
ideig Amerikában, de az inasomat nem akarom, hogy lenézzék.</p>
<p>Senkit sem köszöntetek.</p>
<h3>III.</h3>
<p class="center"><i>Citoyen Kurcz egy elvbarátjának
Berlinbe.</i></p>
<p class="right">Icaria, 184–</p>
<p>Barátom! Megbocsáss, ha várvavárt levelemet sokáig kénytelen
voltál nélkülözni. Elfoglaltságom némileg kimentend. Elképzelheted,
hogy egy város megalapítása nem csekély fáradságokkal jár. Én e
művet csak nem rég végezém be. Hírvágyó nem vagyok, ezért nem adtam
saját nevemet ez általam megalapított városnak. Fekszik az egy
szabad nép, a mohawkok szomszédságában, egy kellemes völgyben, mely
különösen szép fákkal bővelkedik, úgy, hogy csupa campeche-fákból
évenkint 2 millió dollárt vehet be ez általam alapított status.
Gazdaságunk fő-főnemét azonban eddigelé a bivalyok teszik, melyek
két-három ezernyi csordákban legelésznek buja savanáinkon, a
nélkül, hogy valaki őrizni kényteleníttetnék őket, a lapályon
fölségesen tenyészik az indigo s a napfényesebb helyeken igen
sikeres kísérleteket tettem a czukornáddal, s hogy a természet
minden ajándokával meglegyünk áldva, épen e napokban fedeztem fel
egy gazdag rézbányát, melynek míveléséhez rögtön hozzá is fogtam, s
mely évenkint körülbelül 200 ezer mázsányi érczet fog
kiszolgáltatni.</p>
<p>Házam egy gyönyörű folyamparton épült, (nem említve több helyt
létező nyári pavillonjaimat!) mely hely épen legalkalmasabb leend
kikötőnek, már eddig is kedvencz helyük <span class=
"pagenum"><a name="Page_8" id="Page_8">-8-</a></span> az itt
keresztülhajókázó kereskedőknek, mert tudnod kell, hogy városunk
piacza nemcsak terményekben, hanem transito áruneműekben is igen
jeles élénkségnek örvend, itt lévén egyik rakhelye a szomszéd
mohawk fejedelemnek, Kamehamehának, ki en passant mondva egyike a
legszabadelvűbb férfiaknak s annyira nagylelkű, hogy nem rég saját
leánya kezével kínált meg, melyet én el is fogadtam, nem azért,
mintha hiuságomnak hízelegne, fejedelmi családdal jönni rokoni
összeköttetésbe, mint inkább az ajánlott hölgy, most már szeretett
hitvesem, Urakatna, valóban megragadó személyes előnyei végett.</p>
<p>Kényelmünkre semmi sem hiányzik, csupán csak még egy gőzös,
melynek építése iránt épen alkudozásban vagyok, s mely rögtön
megérkezendik, mihelyt a folyamot szabályoztatám.</p>
<p>Ámde mindezek oly anyagi érdekű dolgok, melyek a te költői
kedélyedet meg nem hatják, kedves barátom. Végül hagytam a javát,
mely téged is kielégítend.</p>
<p>Itt vagyunk végtére a honban, mely álmainkat valósulni látja,
itt van a boldog Ikaria, az egyenlőség földe, hol mindenki
egyforma, úr és paraszt, fehér és rézszinű ember és barom; hol a
föld mindenki számára egyenlően terem, hol a világteremtő eszméknek
nem kell küzdeniök kegyelt historiai emlékekkel, ősi szokásokkal,
emberi balitélettel, legfeljebb mocsárokkal és szunyogokkal; itt
teremteni lehet, mert itt még üres a tér (a hol t. i. a fák ki
vannak vágva), az emberi teremtő lélek őshonában találja magát, hol
nincsenek kasztok, népkülönbségek, valláskülönbségek, hol egyenlő
joga van a cselédnek a gazdával, az asszonynak a férfival, mindenki
lehet az, a mi akar, teheti azt, a mit akar, párbajt víhat,
feleségétől elválhatik, egyszóval itt a szabadság őshazája van, ne
érts félre, nem a nyomorult spartai szabadságé, hol a vének voltak
zsarnokai a fiataloknak, sem az önző római szabadságé, hol egy nép
zsarnoka volt a többieknek, sem a franczia szabadságé, hol a nép
zsarnoka önmagának, sem az angol szabadságé, hol a <span class=
"pagenum"><a name="Page_9" id="Page_9">-9-</a></span> törvények
zsarnokai az egész népnek, még csak nem is az amerikai egyesült
státusok szabadságáé, hol szinte vannak zsarnokok, minők a pénz, a
tekintélyek, a becsületesség, hazafiuság s más efféle előítéletek
kényszerűsége; ez az ikáriai szabadság, melyet nem korlátol semmi,
még csak törvények sem, hol az emberek annyira szabadok, hogy még
önmaguknak sem parancsolnak, hol nem grassál semmiféle alkotmány,
hol még a családi fensőbbség is el van törülve, s a hol a
birtoktekintély zsarnokságától maga a természet óvja meg az
embereket, nagyszerű nyilatkozványai, a viharok, árvizek s
baromfipusztító állatok által hirdetve a kapzsi birtokvágyóknak,
hogy itt minden a statusé.</p>
<p>Ezúttal ennyit elég tudnod Ikariáról, máskor többet.
Kifejlődésünk oly óriási léptekkel halad előre, miszerint
legkevésbé sem kell megütköznöd rajta, ha legközelebbi levelemet
három új közbeeső postaállomás bélyegével ellátva találod
venni…</p>
<p>Utóirat. E napokban szinte háborunk ütött ki a szomszéd
legwanokkal, egy internationalis kérdés miatt. Egyike tudniillik
Ikaria statuspolgárainak, elveink szabad alkalmazása következtében
a szomszédok kukoricza-telepítvényeiről találta magát ellátni,
melynek következtében kellemetlen érintkezések támadtak közte és
azon kukoriczaföldet monopolizáló rabszellemű népek között, s ennek
megtorlásaul már épen bloquirozni akartam fővárosukat, azonban a
fenforgó viszály mégis diplomatiai úton kiegyenlíttetett.</p>
<p>Légy boldog, – a mi azt teszi, hogy siess hozzánk. <span class=
"pagenum"><a name="Page_10" id="Page_10">-10-</a></span></p>
<h3>IV.</h3>
<p class="center"><i>Leona Rózához.</i></p>
<p class="right">Washington, 184–</p>
<p>Túl vagyunk a tengeren, s olyanformán érezzük magunkat, mint ki
valamit otthon feledett, és nem merjük magunknak megvallani, hogy
ez otthon feledett tárgy: – a szív.</p>
<p>Sokat irhatnék azon benyomásokról, miket az itteni dolgok
újdonsága lelkünkre teendett, ha egy uralkodó fájdalom mindazokat
ki nem törülné belőlük.</p>
<p>Engem a boldogság érzete is bánt.</p>
<p>Más ember más körülmények közt dicsekednék azon sorssal, melyben
mi vagyunk, én panaszkodom.</p>
<p>Mindazok, kik bennünket megismerének, kikhez utasítva voltunk,
legmegelőzőbb szívességgel fogadnak bennünket; atyámat a tisztelet
legőszintébb jeleivel fogadták az ország legjelesebb férfiai, s
felderítésünkre a legelőkelőbb salonok nyitják meg élvezeteik
minden kútforrásait, a nők részvéte, a férfiak biztatásai egy
perczig sem hagynak el bennünket.</p>
<p>És ez a legkeserűbb érzés, mikor tudjuk, hogy bennünket
vigasztalnak! Az egész úton derült egünk volt, mindenki sajnál
bennünket, még a természet is, mindenki iparkodik velünk feledtetni
azt, a mit feledni nem lehet.</p>
<p>Boldogságot, jóllétet látunk köröskörül. A munkás boldogul, a
szegény ápoltatik, a népkifejlődésnek semmi akadály nem áll
útjában, egy gazdag mellett nincs ezer koldus, a nemzetek
testvérként laknak egy fedél alatt, mindenki szabadnak, elégültnek
érzi magát! Miért nem érezzük hát mi is?</p>
<p>Német, frank, irlandi és olasz mind úgy él itt, mintha otthon
volna, hazájának nevezi a földet, melyen megtelepült és tudja azt
szeretni, vagy világpolgár tud lenni, s mindenütt jól érzi magát,
vagy épen gyűlöli azt a hazát, <span class="pagenum"><a name=
"Page_11" id="Page_11">-11-</a></span> melyet elhagyott, mint az
irlandi, ki ha elsülyedve látná azt a földet, melyen született,
megáldaná a tengert, mely azt elnyelé. – Miért hogy egyedül a
magyar nem találja fel sehol hazáján kívül hazáját?</p>
<p>Talán azért, mert más nép szülöttének nem kell félteni nemzetét
az elenyészéstől, csupán nekünk, őket az elszaporodás aggodalma
bántja, minket az elfogyásé.</p>
<p>Itten szabad lég fog bennünket körül, és én irigylem annak
sorsát, ki otthon a börtön levegőjét szívja.</p>
<p>Ne fordítsd le semmi nyelvre e mondatot, csak magyarul van annak
értelme; ha találkozol a hazában szenvedőkkel, kik nélkülöznek,
kiknek napi küzdelme a nyomor, keserv, a bujdosás, mondd meg nekik,
hogy túl a tengereken élnek náluk szerencsétlenebbek, kik kényelem,
becsülés és szabadság áldásai között őket irigylik s a boldog ég
alól visszasóhajtanak ama viharokkal terhes ég alá, kiknek hiába ád
mennyországot egy új világ, lelkeik mindig hazajárnak az elhagyott
hazába.</p>
<p>Megbocsáss, hogy e gondolataimat közlöm veled, oly mélységes
időn keresztül el kelle azokat titkolnom mindenki előtt. A körülem
élő világban senki sem érzi azokat, testvérem kigúnyolja, atyám
elitéli. Egyik kínos spartai szigort erőszakol lelkére, másik még
kínosabb alakoskodást; a világ csodálja a rómait, ki karját égeté
el; ők szíveiket égetik ki, de hasztalan, mert a szív újra
kinő.</p>
<p>E napokban atyám az elnöknél volt, ki igen kedvező ajánlatot
tett neki, minélfogva egész kényelemmel élhetett volna a
fővárosban, atyám e helyett azon kegyet kérte ki magának, hogy
félrevonulhasson valamely magányosabb részébe az országnak, s ott
mezei gazdálkodással tölthesse idejét. Neki terhére van mindaz, a
mi őt örülni kényszeríti, fut a tisztelkedők elől. Magam is alig
várom, hogy szabaduljak e bennünket minden jósággal elhalmozó nép
közül. Úgy fáj nem szerethetnem azokat, kik azt megérdemlik: mint a
hogy fáj szeretnem azokat, a kiket nem szabad.</p>
<p>Érts meg és sirass. <span class="pagenum"><a name="Page_12" id=
"Page_12">-12-</a></span></p>
<h3>V.</h3>
<p class="center"><i>Tekintetes Hurday László ur levele Garmadi
László urhoz.</i></p>
<p class="right">New-York, 184–</p>
<p>No öcsém, ittam tengert! Mondhatom, hogy nem jó. Tanácslom, hogy
addig Amerikába ne jőjj, míg Angliától New-Yorkig hidat vagy
tunelt, vagy vasutat, vagy más effélét nem építenek, akkor is előbb
meggyónjál és testamentomot tégy s assecuráltasd az életedet. Mert
az igaz, hogy sok fürdőn voltam már életemben, de akkora kádban még
nem fürödtem, mint most, sem mineralwassert akkora quantumban nem
ittam, sem a fürdőért annyit nem fizettem, mint most.</p>
<p>Hamburgból két hajó indult el tele kivándorlókkal. Többnyire
németek voltak, bajorok, badeniek.</p>
<p>Az első helyen kevés utazott, legtöbb az utolsó helyen volt
összeszorítva, külön kabinja rajtam kívül senkinek sem volt.
Elindulásunk előtt valami dalt kezdtek énekelni, hanem a legtöbbnek
a torkába bele fagyott a hang, s az egypár, a ki még győzte magát
pálinkával, mindenik másféle nótát fujt, míg abba nem hagyta.</p>
<p>Egy-két asszonyszemély kendővel integetett visszafelé, pedig oly
sűrű volt a köd, hogy az ember a hajó egyik végéről a másikra nem
látott s beletelt két óra, míg a kikötőből kivergődtünk, mialatt a
sok lótófutó matróz szinte elütötte az embert a lábáról, taszigálva
hosszú csáklyákkal a hajókat, a miknek neki mentünk, s iszonyúan
dolgozva mindenféle kötelekkel és korongokkal legkisebb tekintet
nélkül a publikumra. Az idő criminális volt, a ködöt harapni
lehetett, s mikor dél felé javulni kezdett, akkor eső lett belőle,
s a kinek még a bőre száraz volt, azt is keresztüláztatta.</p>
<p>Magam csak jól el lettem volna látva. Mindenről gondoskodtam
Hamburgban, a mit tanácsoltak: szabattam magamra egy tengeri
kutyabőrt, fejemen guttapercha sipka <span class="pagenum"><a name=
"Page_13" id="Page_13">-13-</a></span> volt, lábamon kaucsuk csizma
térden felül. Vettem dohányt, a mennyivel a gőzkatlant is be
lehetett volna fűteni, két tajtékpipám a zsebembe tettem. Egy
vízmentes táska lógott az oldalomon, abban voltak a váltóim, meg az
ajánló leveleim, másik oldalon egy kulacs, abban volt valami
pálinka, melyhez képest a vitriol még savó sem lehet.</p>
<p>A sok kényes bőrű népség letakarodott lassankint az eső elől a
födözet alá; magam csak megmutatom, gondolám, hogy én magyar
vagyok, s föl sem véve az esőt, rágyujtottam s füstöltem, mint egy
harmadik kémény, utóbb nem maradt egyéb úrféle a födélzeten, mint
én és a kapitány; már csak lemegyek én is, mert még azt találja
gondolni, hogy én vagyok a kapitány s ő megy el. Kivertem a pipámat
s befeküdtem a kabinba, Jancsinak meghagytam, hogy ne zörögjön.
Egyszer fölébredek, kérdem Jancsitól, hogy hol vagyunk már?</p>
<p>A tengeren, felelt ő laconice.</p>
<p>Még nem értünk semmi statiót?</p>
<p>Nem, ugyan hogy nem.</p>
<p>Én már szerettem volna, ha oda értünk volna.</p>
<p>Ismét kimentem, véghetetlenül únva magamat, most már a kapitány
sem volt oda fenn, az eső szakadt, a kapitány helyén egy szép nagy
hosszúszőrű neufundlandi kutya ült nagyméltóságosan, oda mentem
hozzá conversálni, s a mint megakartam czirógatni a fejét, úgy
bekapta a kezemet, alig tudtam kijönni belőle. Nekiindultam, hogy
majd benézek a födélzet alá, tán ott találok valami mulatságot. Az
utolsó helyre benyitottam. Ott meg sem lehetett állapodni. Valami
kétszáz férfi, asszony, gyermek és mopszli egymás mellett, hátán,
ölében, aludt, pipázott, kártyázott, evett, ivott, danolt,
káromkodott, pityergett, ki hogy fért egymástól.</p>
<p>Az ajtót becsukni! ordítá rám egyszerre tizenkettő, a mint
beléptem.</p>
<p>Mindjárt, mondék, csak előbb kimegyek, <span class=
"pagenum"><a name="Page_14" id="Page_14">-14-</a></span></p>
<p>Van is mit félteni, hogy ez a gyöngy athmosphaera ki ne
szaladjon innen, a mi kétszáz átázott köpenyeg, halzsíros bagaria,
olajba főtt hal, foghagyma, pálinka és orrtekerő kapadohányfüstből
szerencsésen conglomerálódott.</p>
<p>A ki ezt kiállja, az a víz alatt sem fullad meg.</p>
<p>Az első helyre bevetődvén, itt már tisztességesebb arczokat
találtam.</p>
<p>Az emberek mind egy asztal körül voltak gyülekezve: ott
kártyáztak.</p>
<p>Még közibük sem léptem, midőn egy szögletből kínos sóhajtozás
üté meg fülemet.</p>
<p>Oda tekinték s az egyik pamlagon egy fiatal hölgyet látok
fetrengeni, a kín és gyötrelem legiszonyúbb kifejezéseivel arczán.
Jajgatva vonta össze magát, fogait összecsikorgatva s szemeit
fehérével forgatva fölfelé; minden pillanatban irtózatos görcsös
erőtetések kényszeríték, mik alatt meg látszott szakadni, s akármit
adtak be neki a mellette ülő asszonyok, még rosszabbul lett tőle; a
hideg izzadság verte az arczát, kapaszkodott ide-oda a
legborzasztóbb halálfélelem kifejezésivel.</p>
<p>Egy fiatal menyecske volt az, ki férjestül Amerikába vándorolni
indult.</p>
<p>Férje az asztalnál épen bankot adott.</p>
<p>Az emberek egy részét épen boszantani látszék a hölgy jajgatása,
mások azonban már hozzá voltak szokva.</p>
<p>Én egész ijedtséggel léptem oda; nincs ezen a hajón orvos?
kérdém aggodalommal.</p>
<p>Parancsol ön valamit? kérdé tőlem egy úri ember, kártyáját
gustálva.</p>
<p>Én nem, hanem talán ez az asszonyság ott.</p>
<p>Tengeri betegség az egész, szólt ez hidegvérrel.</p>
<p>S azon nem lehet segíteni? kérdém.</p>
<p>Rögtön, a mint szárazföldet érünk.</p>
<p>De tán csak nem lehet belehalni!</p>
<p>Az orvos vállat vont, a férj osztotta a kártyát, a hölgy nehéz
nyögését néha megszakíták kínos sikoltásai. <span class=
"pagenum"><a name="Page_15" id="Page_15">-15-</a></span></p>
<p>Én is elmentem onnan. Inkább az árbocz tetejében ültem volna,
mint azt a kínlódást láttam; beültem a kabinba s valahányszor
elakartam szenderülni, mindig keresztül hallatszott hozzám egy-egy
sikoltás a födélzet alól.</p>
<p>Hány órája jövünk már Jancsi?</p>
<p>Tizenegy óta.</p>
<p>Tehát még kétszázötven óráig megyünk, míg szárazföldet
érünk.</p>
<p>A következő éjjel nagyon rosszul aludtam, a szél valami lyukat
talált, melyen keresztül bedudolt hozzám, a hajókötelek szüntelen
verték a zapfenstreichot, a kátrány bűzét még a dohányfüst sem
birta elölni, s ha a hajó egyik oldaláról a másikra fordult, mindig
azt gondoltam, hogy kiesett a világ feneke.</p>
<p>Másnap, harmadnap majd megevett az unalom. Én olvasni nem
szeretek, könyvet nem is hoztam magammal, de negyed napra már
annyira nem tudtam mit csinálni, hogy megszólítottam egy tudós
forma német embert, ha nem adna-e olvasni valami könyvet. Hogyne
adott volna, még magát is ideadta ráadásul. E percztől fogva a
becsületes ember az én contómra eszik, iszik, az én dohányomat
szíja, s az én csizmámat viseli. De nem sajnálom tőle, mert igen
mulatságos fiu. – Elindult tíz forinttal Hamburgból Amerikába.</p>
<p>Hát hogy fogunk ott megélni? kérdém tőle.</p>
<p>Az én fium homlokára csapva, nagy büszkén mondá: itt a
capitalis.</p>
<p>Hát értünk valamihez, amice? kérdém tőle.</p>
<p>Mindenhez; én az vagyok, a mi akarok: ha kell művészet, vagyok
szinész, szerelmes vagy énekes, akár súgó, a mire szükség van;
értek a festészet minden nemeihez, a daguerreotypon kezdve a
csizmatisztításig. Nekem egyenlő feladat a philosophiából
praelegálni vagy a mopszlikat aufvartolásra tanítani; ha kell
könyvet irni, én megirom, ha kell kiszedni, én kiszedem, ha kell
bekötni, én bekötöm, s még ha rá kerül a sor, el is adom, meg is
birálom, csupán <span class="pagenum"><a name="Page_16" id=
"Page_16">-16-</a></span> azt nem teszem, hogy megvegyem. Én tudok
mindent, a mit Bosco tudott, bort töltök üres palaczkból, értek a
gymnasticához, járok a kezemen, árboczokat balancirolok a fogamon,
kilencz golyót hajigálok a levegőbe és tartok humoristicus
felolvasásokat. Én a kézi mesterségektől sem rettenek vissza,
csinálok varróvánkosokat, tűtartókat, tubákos pixiseket, s úgy
megvarrom a kaputot, mint akárki más. Ha minden kötél szakad,
találok vendéglőst, a kihez beszegődöm, esztendő mulva magam nyitok
korcsmát, tudom a frankfurti virslit készíteni felségesen, s tíz év
mulva úr vagyok. Nur courage!</p>
<p>Már ez könnyű szívvel megy Amerikába; nekem tele pénzzel a
zsebem, még sem tudok aludni, ha arra gondolok, hogy miből élek
meg? ennek kisebb gondja is nagyobb ennél. Itt is akadt bolondra:
én reám; nem múlik el nap, hogy valamimet neki ne adjam. Ő a
világért sem kér semmit, egyszer csak azt látom, hogy neki
ajándékoztam. Volt egy czifra alföldi bundám. Magára vette, persze,
hogy iszonyatos figura volt benne. – Lehetetlen volt, hogy így meg
ne mutassa magát az ismerősöknek. Azok is majd halálra nevették
magukat rajta. Azóta mindig benne jár, hogy nekem és a többi
utazóknak jó kedvet csináljon. Eszem ágában sem lehet, hogy az a
bunda még valaha az enyém legyen.</p>
<p>Azonban mindezen mulatozáson keresztül hallatszott az első
helyen levő hölgy sikoltozása. Egy hétig folytonosan tartott rajta
a tengeri betegség, soha egy órára sem csillapult el. Reggelenként
már oly félve hallgattam, ha nem hallatszik-e keresztül a szél
zúgásán az a velőkig ható nyögés. Nyolczad nap reggel már nem
hallottam, hogy nyögött volna, no már bizonyosan hozzá szokott,
gondolám s szinte jól esett, hogy nem hallottam a vékony
deszkafalon át nyavalygása szavát. Pedig ekkor még nagyobb szél
fútt, mint valaha; úgy jártunk Friczczel, az én németemmel a
födélzeten, mint a részeg emberek, én ő rajta nevettem, a mint
egyik hajókötéltől a másikig ugrált, ő <span class=
"pagenum"><a name="Page_17" id="Page_17">-17-</a></span> pedig
Jancsin nevetett, a ki négykézláb mászott, ha egy tíz lépésnyi
expeditióra kellett neki menni. Mikor legjobban nevettünk, jön fel
a lépcsőkön két matróz, valami vitorlavászonba burkolt nyalábot
emelve. Egy szót sem szóltak, letették a karfa mellé.</p>
<p>Mi az? kérdém kiváncsian?</p>
<p>A matróz végig nézett rajtam, mintha előbb számot vetne magában,
ha vajjon feleljen-e? azzal félpofájába igazítva a rágott
dohánycsomót, phlegmatice mondá:</p>
<p>Az a nő, a ki az éjjel tengeri betegségben meghalt.</p>
<p>Az inam megrogyott alattam e szavakra. Meg nem tudtam mozdulni
helyemből; a matróz letérdelt a holttest mellé, s egy vastag tűvel
hozzávarrta a halott arczát a lepedőhöz, hajós szokás szerint, a
másik egy tizenkét fontos ágyúgolyót varrt a lábaihoz s azzal
megfogták két felül s belódították a tengerbe.</p>
<p>Majd utána ugrottam magam is.</p>
<p>Egy percz mulva senki sem tudott róla többet, csupán engem
lepett meg a gondolkozás, nem birtam elfeledni azt a látványt, mint
csapott össze fölötte a víz, s még csak jel sem maradt utána,
melyről sírját megismerjék, a hol megsirassák; a kik egy hét előtt
elbúcsúztak tőle, kik ott álltak a parton könyező szemekkel,
kendőikkel integetve, tán atya, anya, barátnéi, tán most is forrón
imádkoznak értte, mikor már ő testével a tengerfenék csodaférgeit
táplálja. Öcsém, ez borzasztó gondolat, nem akarom, hogy a tengeren
temessenek el.</p>
<p>Már ekkor a síktengeren voltunk.</p>
<p>Öcsém, a mennyország szép dolog, a tenger is szép látvány, de a
föld mégis a legsolidabb tünemény.</p>
<p>Azt látni, hogy az egész láthatáron semmi sincs azon a
faalkotmányon kívül, mely talpunk alatt ingadozik, s azt tudni,
hogy ez is minden perczben kilyukadhat, elsűlyedhet, szétpattanhat,
meggyulladhat, s ha az embert el nem nyelte a czápa, vagy a vízbe
nem fult, hanem valami tutajra menekült, ott meghalhat éhen vagy
szomjan s <span class="pagenum"><a name="Page_18" id=
"Page_18">-18-</a></span> utóbb egymást lesz kénytelen megenni, ez
szomorú állapot.</p>
<p>Egy reggel szokatlan zajra ébredtem fel. Mintha nagyon sokat
kiabálnának odakinn s valaki az ablakomat beszegezné.</p>
<p>Mit csinálnak ott? kiálték felriadva.</p>
<p>Vihar lesz, az ablakokat beszegezik, hogy a víz be ne jőjjön
rajta, világosíta fel Jancsi.</p>
<p>No ez lesz még szép, mondék hirtelen felöltözködve.</p>
<p>Alig voltam készen, épen csak a kávémat akartam meginni, az
asztal előttem, a csésze a kezemben, midőn egyszerre puff! nagyot
csap valami az ajtómra, én a forró kávét a nyakamba öntöm s az
asztal alá esve, findzsa, tányér és csupor minden hegyibem hull,
magam pedig gurulok az ágy alá.</p>
<p>Eleinte még azt gondoltam, Friczi bolondult meg, az csinál velem
valami otromba tréfát, hanem egy másik taszítás, mely ellenkező
oldalról támadván, ismét kabinetom tulsó falához vágott, tudtomra
adá, hogy benne vagyunk a viharban.</p>
<p>No most itt az itélet napja, gondolám magamban, mikor láttam,
hogy a szobám padimentumáról egyenesen a stukaturjára esem fel, s
ütődöm, verődöm mind a négy falához, mint egy csaptatóba jutott
egér.</p>
<p>Odakinn ordított a vihar, a habok keresztül csapkodtak a hajón,
a kapitány káromkodott, az asszonyok jajgattak, s e mellett a hajó
úgy ropogott, mintha egyszeribe szétmenne minden eresztékeiből;
erre felfordult velem a világ, a fejem szédülni kezdett, a
gyomromban mintha malomkövek lettek volna s azok is sokalnák az ott
lételt; idáig csak nevettem a tengeri betegséget, de most egyszerre
elállta minden ízemet úgy, hogy feküdtem bele, mint egy darab fa;
megfogtam kezemmel a függő ágyamat s beleharapva eláldottam a
világot olyan czifrán, hogy Jancsi térden állva könyörgött, ne
ingereljem a szenteket, mert bizonyára nem sokára meglátandom őket.
<span class="pagenum"><a name="Page_19" id=
"Page_19">-19-</a></span></p>
<p>Egyszer elordítja valaki magát oda lenn a hajó fenekén: Lyuk! s
rémséges hangon terjed e kiáltás egyik fedélzetről a másikra, lyuk,
lyuk! az emberek őrjöngve nyargaltak alá s fel, csak ez egy szót
ismételve mindenféle hangváltozatain az ijedelemnek.</p>
<p>Én a milyen fél-deliriumban ott feküdtem, nem képzeltem egyebet
erre a szóra, mint hogy a hajó árbocza kilyukasztotta az eget.</p>
<p>De hisz könnyű lesz azt befoltozni, mert van miből, gondolám
magamban, míg egyszerre Friczi ijedt arczczal benyit szobámba s
tajtékzó szájjal beordít, míg szeme egyszerre tizenkét felé
állt:</p>
<p>Az Istenért, ki innen, a hajó feneke lyukat kapott, már négy
lábnyira van benne a víz.</p>
<p>Bizony bánom is én, viszonzék; ha víz jött be az egyik lyukon,
fúrjanak a fenekén másikat, s azon meg ereszszék ki s mérgesen
hasra feküdtem.</p>
<p>Hallottam, hogy azután megint bekiáltott valaki.</p>
<p>Munkára minden ember! A szivattyúhoz.</p>
<p>De hisz azt a vizet mind megihatod, a mit én kiszivattyúzok,
gondolám magamban, s fekve maradtam.</p>
<p>A betegség azonban mindig nagyobb erőt vett rajtam, s a kínok
dühöngése után bekövetkezett a haláltóli félelem.</p>
<p>E kínt nem lehet tollal leirni, az örök elkárhozás eszméje nem
lehet nálánál nagyobb; a test és lélek egymással versenyez a
szenvedésben, s egyik a másikat gyötri, – százszor keresztül esik a
halálon s megint újra kezdi. Maga előtt látja a legnagyobb
irtózatokat, s nincs ereje testének megmozdulni, hogy tőlök
megszabaduljon, sem lelkének, hogy bátran nézzen szemeik közé.
Végre hat lövést hallottam dördülni, a segélylövéseket, melyek után
az ágyúkat a tengerbe hányták s erre az a gondolat támadt bennem,
hogy most a lőporos hordókra senki sem ügyel, egy szikra bizonyosan
oda pattant, s lassankint szivárog közelebb, közelebb. <span class=
"pagenum"><a name="Page_20" id="Page_20">-20-</a></span></p>
<p>E gondolat annyira kínzott, hogy felvánszorogva kinyitottam
ajtómat s kibuktam a födélzetre. A szél menten lekapta sapkámat s
elvitte, nem tudom hová. A födélzeten dolgozott, a ki még
mozdulhatott, a vitorlaköteleket vagdalták széllyel. Két árboczot
már kitört a vihar, a harmadik hol jobbra, hol balra csapott
hegyével a habokba, a kapitány ott állt az árboczba fogódzva,
mellette a newfoundlandi, a födélzet telve volt jajgató tehetetlen
néppel, kik hasonló állapotban voltak, mint én. A toronymagas
hullám majd a felhőkig tolt bennünket, majd lehajított a tenger
mélységes fenekére; végre láttam, hogy a mentő csónakokat kezdik
leoldozgatni s abba hagyják a szivattyúzást.</p>
<p>Tehát a hajó el fog sülyedni.</p>
<p>Egyszerre tódult minden ember a csónakok felé, kiki ölében
vitte, a mit féltett, a mit szeretett, némelyik egy-egy nagy ládát,
melyet a többiek behajtottak a vízbe, más alélt nejét,
gyermekeit.</p>
<p>Csupán én értem nem jött senki, ott feküdtem tehetetlenül a
karzat mellett, Jancsit láttam egy csónakba lépni. Utána
kiáltottam, hogy vigyen el engemet is, rám sem hallgatott; később
megláttam Friczit, az oda ugrott hivásomra s a köpönyegemet
megszabadítá, hanem engemet ott hagyott.</p>
<p>Ezen pillanatban egy irtózatos hullám túlcsapott a hajón s
engemet fölkapva, keresztül dobott a karfán, bele a tengerbe.</p>
<p>Ez volt aztán az a fürdő, a mit nem rekommendálnak az
orvosok.</p>
<p>Kétségtelenül ott veszek, ha valaki nem könyörül rajtam, egy
valaki, kiben egyedül volt emberszeretet és becsületérzés az egész
nép között s ez a valaki volt a newfoundlandi kutya. Utánam ugorva,
megkapta galléromat s fölemelve iszonyú torkával a víz szinére,
kiúszott velem azon csónakig, melybe a kapitány szállott.</p>
<p>Ő volt az utolsó, a ki elhagyta a hajót; a mint félig-meddig
<span class="pagenum"><a name="Page_21" id=
"Page_21">-21-</a></span> magamhoz térve láthatám, még egy darabig
ingadozott az elhagyott hajó a víz fölött, azután egyszerre
megállapodva, elkezdett lassan forogni, azután mindig sebesebben,
egyszer körülcsapta az örvény s a hajó elbukott, helyét a
tengerfenékről feljövő buborék s a födélzetről fennmaradt
málhakötegek úszó tömege jelelé csupán.</p>
<p>A megmenekült csónakokat azonban szétzavarta a vihar. Egy
közülök túl lévén málhával terhelve, melytől a kivándorlók makacsul
nem akartak megválni, szemünk láttára sülyedt el, senki sem
menekült meg belőle.</p>
<p>Mi és még egy másik csónak, melyen Fricz és Jancsi voltak, három
napig hányódtunk a tengeren, míg egy utánunk jövő brigg fölszedett
bennünket.</p>
<p>Én ez idő alatt folyvást hagymázban feküdtem, különben nem
tudom, hogy mit ettem volna, de még azt sem, hogy nem ettek volna-e
meg engem; az bizonyos, hogy ki akartak dobni a hajóból, mint
beteget, de a kapitány nem engedte.</p>
<p>Már most ide jutottam. Első dolgom az, hogy Jancsit elcsapom, a
miért ott hagyott; másik pedig az, hogy neked irok, miszerint
tudasd mindazokkal, a kik utánam akarnak vándorolni, hogy előbb
nézzék meg a komáromi kalendáriumból, hogy nincs-e akkorra zivatar
jelentve, mert ilyen alkalommal az ember épen olyan könnyen
megláthaja a másvilágot, mint az új világot.</p>
<h3>VI.</h3>
<p class="center"><i>Ugyanazon hazafi levele ugyanoda és
onnan.</i></p>
<p>Jó napot pajtás.</p>
<p>A mult levelemet azon végzém, hogy Jancsit elcsapom, már megint
visszafogadtam.</p>
<p>Ez ugyan furcsa tudósítás neked Amerikából, ki immár Niagara
zuhatagokról s rézszinű emberekről szeretnél hallani, de e körül
fordul meg minden; csak engedd, hogy elől kezdjem a dolgot.
<span class="pagenum"><a name="Page_22" id=
"Page_22">-22-</a></span></p>
<p>Megérkezvén New-Yorkba, minden málhám odaveszett a tengerbe, az
antik gombos díszmentémet kivéve, a mit Jancsi, mikor minden veszni
indult, felöltött magára, szerencsémre a váltóim mindig velem
voltak a táskámban, azokat tehát rögtön siettem pénzzé tenni.</p>
<p>Inasom nem lévén, egy hôtel garniban foglaltam helyet, a hol az
ember table d’hotenál eszik. Amerikában annyira szokás sietni, hogy
itt az ember este reggelizik és reggel vacsorál. Ezt megértve,
magam is iparkodtam az első harangszóra, mely a villás reggelit
jelenté, a közös étterembe. Az egész sokaság a kandalló tüze körül
volt seregelve, egyik lehúzta csizmáit s a talpait fölrakta a
kandalló rácsára, a másik szétvetette lábait előtte, frakkja
szárnyait széthúzva, háttal melegedett nála, a harmadik köpködött
jobbra-balra, a mi alkalmat adott a negyediknek és ötödiknek igen
ügyesen kapkodni félre a lábaikat, kettő-három neki állt a falnak s
egy darab szénnel számokat irt rá, azokat összeadták, kivonták,
sokszorozták és elosztották; én köszöntem egyiknek is, másiknak is,
egyik sem fogadta el, a minél sokkal jobban boszantott még az, hogy
akármennyit figyeltem a beszédjökre, úgy hadartak, úgy össze-vissza
nyelték a szót, hogy daczára két évi angolul tanulásomnak, egy
hangot nem birtam belőle megérteni, s ha valamelyikhez szóltam,
úgy, a hogy én tanultam angolul beszélni, egyenesen az orrom alá
nevetett.</p>
<p>Végre felhozták az ételeket és italokat, alét, portert,
melasset, rhumot, halból csinált kocsonyát, hideg marhapecsenyét,
vastag hurkákat, sajtot, halikrát és mindenféle salátát.</p>
<p>Tudod, hogy én az itt elősorolt elementumokat otthon nézni sem
tudtam, nemhogy megenni és inni. De az éhség most rá fanyalított. A
harmadszori csengetésre egyszerre felugrott valamennyi a
kandallótól s rohant az asztalhoz, a nélkül, hogy nekem valaki azt
mondaná: tartson velünk.</p>
<p>Én azt hittem, hogy majd az ételeket sorba fogják adni, s nagy
álmélkodással vettem észre, hogy a ki minő tálat <span class=
"pagenum"><a name="Page_23" id="Page_23">-23-</a></span>
elfoghatott, annak neki állt és abból regalirozta magát, egyik jól
lakott a caviarral, másik a kocsonyával, némelyik a hurkák által
boldogult, mire észrevettem magamat, nekem nem maradt egyéb, mint
egy tál saláta, meg valami hideg sós hal, a minek a javát
kiválogatta más.</p>
<p>Evés alatt kiki csak a körmeit használta, evés után vett
mindenki egy villát, azzal szétfeküdvén ki az ablakba, ki a
székekre, úgy, hogy a lábai a szék karján lógtak alá, mindenki
elkezdte a villákkal elébb nagy hangosan a fogait piszkálni, azután
meg a körmeit.</p>
<p>Gondolhatod, hogy ezt a mulatságot már nem vártam végig.</p>
<p>Felmentem a szobámba, s előhivatva a pinczért, megparancsoltam,
hogy süttessen nekem pecsenyét, meg hozzon bort.</p>
<p>Öt percz mulva visszajött.</p>
<p>Mi ez? kérdém megtekintve azt a gömbölyű húsdarabot, mely még
annyira élni látszott, hogy tán elbődül, ha a villát bele
szúrom.</p>
<p>Ez beafsteak! felelt a pinczér.</p>
<p>Jól van, hanem én a húst csak sülve szeretem, vidd vissza,
süttesd meg. Hát a bor hol van?</p>
<p>Erre elém tett egy kis orvosságos üveget.</p>
<p>Hát itt a bort talán patikában árulják, minden órában egy
evőkanállal beveendőt? Hozz legalább egy itczét.</p>
<p>Újabb öt percz mulva aztán ebédeltem, elköltvén mellette négy
olyan kis orvosságos üveg tartalmát.</p>
<p>Nálunk lehetett volna ez a bor 12 váltó krajczár, – itt fizettem
érte négy pengő forintot.</p>
<p>Azért irtam le e dolgokat oly körülményesen, mert becsületes
organismusú embernél nagy rubrika a gyomor, a ki tehát utánam akar
jönni, előbb szokjék el a szegényes magyar eledelektől, mert azok
itt csak nagy úrnak valók.</p>
<p>Az nap mindjárt rábíztam a kijáró legényre, hogy keressen nekem
egy butorozott szállást, mintegy öt szobából <span class=
"pagenum"><a name="Page_24" id="Page_24">-24-</a></span> állót, meg
egy inast, a ki ételt hordani, ruhát tisztítani, dohányt vágni, s
más efféléket értsen.</p>
<p>Egy óra alatt készen volt a commissióval, a sietség ellen itt
nincs panasz.</p>
<p>A szobák és hely leirása után meg voltam elégedve a talált
szállással s rögtön felpénzt adtam rá.</p>
<p>A legény targonczába rakta holmimat s egy jó fél óra múlva egy
szép tágas utczában állt meg velem egy magas ház előtt, melynek
lehetett legalább hat emelete.</p>
<p>Nini! kiálték megijedve, melyik emeletben fogok én itt
lakni?</p>
<p>A legény azt felelte: a melyikben tetszeni fog.</p>
<p>Nem értettem!</p>
<p>De hát a szállás árára nézve mindegy, akármelyik emeletet
foglalom lakásul?</p>
<p>Tökéletesen.</p>
<p>Úgy bolond volnék, ha nem az első emeleten laknám.</p>
<p>Az természetes.</p>
<p>A legény hívására azután előjött a kulcsárné, s miután megtudta,
hogy én vagyok, a ki a szállást fölvettem, maga után intett, hogy
majd megmutatja szobáimat. Legelőbb is a földszinten fölnyitott egy
boltot, s inte, hogy nézzek bele.</p>
<p>Lelkem! nem vagyok én sem mesterember, sem kereskedő, nekem nem
kell a bolt.</p>
<p>Együtt jár a szállással, lőn a felelet.</p>
<p>No hát Isten neki, csak a többi legyen alkalmatos.</p>
<p>A boltból egy fa-csigalépcső vezetett fel az első emeletbe.
Csinos, fával kitáblázott szobába jutottunk, melylyel meg voltam
elégedve, s kérdtem, hogy honnan nyílik a többi?</p>
<p>A kulcsárné ismét egy csigalépcsőhöz vezetett, mely a másik
emeletbe vitt föl.</p>
<p>Hát ez micsoda? tán a másik szobám meg a második emeletben van
és a harmadik a harmadikban, negyedik a negyedikben. <span class=
"pagenum"><a name="Page_25" id="Page_25">-25-</a></span></p>
<p>Úgy volt, a szobák mind egymás tetejében következtek, az ötödik
szoba a padláson nézett ki.</p>
<p>Ez itt így szokás, magyarázá ciceróném, földszint a bolt, első
emeletben a szalon, másodikban az ebédlő, harmadikban a hálószoba,
padláson a cselédszoba, ez így legkényelmesebb.</p>
<p>Tehát az inas én rajtam jár keresztül.</p>
<p>Ha pedig én az egyik szobámból a másikba akarok menni, huszonkét
lépcsőt kell felmásznom, s ha itt vagy ott feledtem valamit, egész
nap szaladgálhatok létrán fel, létrán le.</p>
<p>Ez az egész ház így van felosztva, nem keresztben, ha nem
hosszában.</p>
<p>Mulatságos java azonban még csak ezután következett.</p>
<p>Jött a megrendelt inas, egy nagy vörös képű siheder, beállt
hozzám, leült egy székre minden kinálás nélkül, egyik lábát a
másikra tette, szivarát a szája végébe nyomta s elkezdtünk
alkudni.</p>
<p>Ő kiválogatta, hogy mit tesz meg és mit nem tesz meg, s azután
megmondta a szabott díjat, melyen alul nem szegődik; – csekélység
biz az, annyi fizetésem nekem is volt főszolgabiró koromban.</p>
<p>Egy pár napig jól megvoltam vele, elvégzett mindent, csakhogy
egészen úgy bánt velem, mintha nem is volnánk úr és szolga, hanem
csupán két szerződő fél, kik közül az egyik fizet, a másik
dolgozik, de mindketten egyenlő rangban állnak.</p>
<p>Harmadnap vasárnap volt. A legény délelőtt elvégezte egész napra
való munkáját s felszólított, hogy ha még valami dolgom van,
mondjam meg eleve, mert nála délután társaság fog lenni,
theaestélyt ád s akkor nem fog ráérni, hogy velem bajoskodjék.</p>
<p>Nagy szemeket mereszték. Még ezt sem hallottam többet, még csak
az van hátra, hogy én szolgáljak neki.</p>
<p>Azt gondoltam, csak tréfál velem. Délután későn jöttem haza
csöngetek, valamire volt szükségem, az én inasom nem jő. Erre
egészen felindulva rohanok fel a lépcsőkön, <span class=
"pagenum"><a name="Page_26" id="Page_26">-26-</a></span> benyitok a
szobájába s csakugyan egy egész társaságot találok nála, melyet
haragos megjelenésem még csak meg sem látszott zavarni.</p>
<p>Az én legényem a theát töltögette a csészékbe.</p>
<p>Hát kend nem hallotta, hogy csöngettem? ordíték reá, reszketve a
méreg miatt.</p>
<p>Az felesleges volt, felelt ő hideg vérrel, miután holnap reggel
ismét szolgálatára állok készen, addig pedig saját vendégeimmel
vagyok elfoglalva.</p>
<p>Mit? hát ki itt az úr? én-e vagy kend?</p>
<p>Úr? szólt czifra hangnyomattal az én legényem s olyan
grimászokat csinált, hogy elfutott bele a méreg, kikaptam a számból
a pipaszárat s kettőt-hármat olyat raktam vele a ficzkó nyaka közé,
hogy csakúgy porzott a liberiája.</p>
<p>Nesze semmirevaló! kiálték, ha te megtanítottál engemet a te
szokásodra, majd megtanítalak én tégedet az enyimre.</p>
<p>Ezzel ledobáltam a lépcsőn őtet is, meg a vendégeit is.</p>
<p>Még ki sem fújhattam magamat, midőn egy uniformisos egyéniség
benyit hozzám s nyájasan tudtomra adja, hogy a városnegyed
békebirája igen örülne, ha személyesen szót válthatna velem.</p>
<p>Én rögtön vele mentem, bérkocsin a békebiró lakára hajtattunk,
ki is igen szivesen fogadott magánál s miután leültetett, kérdezé,
hogy ki és mi vagyok?</p>
<p>Mondám, hogy engem Hurday Lászlónak irnak.</p>
<p>Kért, hogy állásomat, mesterségemet vagy czímeimet mondjam
el.</p>
<p>Mesterségem nincs, czímeim igen is vannak, itt a passusom.</p>
<p>A biró most még kevésbbé tudta, hogy ki legyek hát voltaképen?
utóbb is beirt notabilitásnak.</p>
<p>Azután inte egy uniformisos legénynek, ki által megvert inasom
elővezettetvén, megkérdezé tőlem, ha ismerem-e ez embert és igaz-e,
hogy ütlegekkel illetém?</p>
<p>Hogyne vertem volna meg, mikor visszafelelgetett! <span class=
"pagenum"><a name="Page_27" id="Page_27">-27-</a></span></p>
<p>Az önbiráskodás itt tilos, viszonzá a biró, e rendkivüliségért
fizet ön uram 25 dollárt.</p>
<p>De legalább kényszerítse ön ezt a ficzkót, hogy kövessen
meg!</p>
<p>Azzal valóban nem tartozik.</p>
<p>Egy szót sem szóltam többet, kifizettem a 25 dollárt, még 25-öt
téve melléje, hogy Jancsi hajdum hollétét kitudakolván, hozzák
vissza hozzám.</p>
<p>Ezóta ismét együtt vagyunk.</p>
<p>Én pedig föltevém magamban, hogy egy óráig sem maradok tovább
olyan helyen, a hol az ember egy qualificatióban van a
cselédjével.</p>
<p>Épen apropos érkezett erre hozzám Friczi.</p>
<p>Rajtam rontott, s mielőtt védhettem volna magamat, nekem esett,
összecsókolt, agyonölelt s leült mellém.</p>
<p>A kaputtól kezdve a mellényig minden öltözet az én köpönyegemből
készült rajta. De nem juthattam szóhoz, mire ő elkezdé, mennyire
csodálatosan járt ő én velem, hogy mikor meg akart menteni, a
galléromat megragadva, azt hivé, magam is benne vagyok s csak a
csónakban vette észre, hogy üres a köpönyeg. Azt azután haragjában
a vízbe hajította, elnyelte valami czethal.</p>
<p>Így tudni hazudni csakugyan szeretetreméltó tulajdonság!</p>
<p>No de hagyjuk ezt, szólt az én geniusom, beszéljünk komolyabb
tárgyakról. Ön rosszul érezheti itt magát, ön földmíveléshez van
szokva, nekem van egy jó barátom, egy Berlinből emigrált franczia,
citoyen Kurcz, ki ezelőtt tíz évvel vándorolt ki, azóta városokat
épített, statusokat alapított, a mint ön az itt fekvő levelekből
átláthatja, elmegyünk oda s ott megtelepedünk.</p>
<p>S itt egy csomó levelet nyomott a markomba, miket citoyen Kurcz
irt Amerikából elvbarátainak s mikből csodadolgokat olvastam ki s
miket lemásoltattam, hogy nektek megküldhessem.</p>
<p>Öcsém, ezek csodálatos előmenetelek! <span class=
"pagenum"><a name="Page_28" id="Page_28">-28-</a></span></p>
<p>Alig várom, hogy szemeimmel győződhessem meg róluk, előre
képzelem magamnak azokat a nagyszerű városokat, mik itt oly
hirtelen támadnak a földből, mint nálatok a vakandtúrás, a pompás
erdőket, mikben csupa kávé és szerecsendió terem; arany fövényen
jár az ember s ha megszúrja a fa oldalát, tej folyik belőle.</p>
<p>Ikariának nevezik azt az országot.</p>
<p>Már nincs nyugtom, míg ott nem leszek. Előre örülök neki.
Nemsokára útban leszek, a hely nem igen lehet messze s meglehet,
hogy mire mi megyünk, már akkorra gőzhajó is fog járni oda.</p>
<p>Mehetnék ugyan Új-Telepre is, a hova az öreg Széki vonult, de
nem akarok olyan helyre menni, a hol magyar embert lelek, meg aztán
Széki régi antagonistám s nem bízom olyan vállalathoz, a mibe magam
fajta ember kap. Lám, ez a németbe ojtott franczia tegnapelőtt
teszi le a lábát az üres földre s ma már városokat számlál.</p>
<p>Hijába! nem érthet mindenki mindenhez.</p>
<h3>VII.</h3>
<p class="center"><i>Leona Rózához.</i></p>
<p class="right">Új-Telep, 184–</p>
<p>A ki azt hiszi, hogy Amerika az igéret földe, hol munka nélkül
terem a kenyér, az itt keserűen fog visszasóhajtani az egyiptomi
bográcsok után.</p>
<p>Ide, hol az emberi kéz oly kevés s hol a földet magát is
nyomról-nyomra kell újjá teremteni, pihenni senki sem jöhet.</p>
<p>Én szeretem a munkát, mert elfoglalja lelkemet, de te el fogsz
komorodni rajta, ha megmondom, miszerint én mindazon foglalkozást
teljesítem, mikben otthon a cselédek is válogatni szoktak.</p>
<p>Cselédet mi csak az esztendő azon szakában tartunk, mikor a
legsürgősebb mezei munka ideje van, az ember itt drága, egyébkor
magunkra vagyunk szorulva. <span class="pagenum"><a name="Page_29"
id="Page_29">-29-</a></span></p>
<p>Én főzök, edényeket takarítok, a szobákat tisztogatom, a
veteményes kertet mívelem, fejem a teheneket, öltönyöket varrok,
fehérneműt mosok, azt magam kimángorlom, s ha látnál aratáskor a
mezőn dolgozni, felgyűrt ingujjal, karjaim barnára égetve a naptól,
nem ismernél reám.</p>
<p>Atyám és bátyám szántanak, építenek; háziszereket faragnak,
hetekig megtart, míg egy hold földet, a hol semmi erdő nincsen,
használhatóvá birnak tenni s ha bevetették, sövényt kell fonniok
köröskörül, hogy a bölények rá ne menjenek; néha egész éjjel
vadászni járnak; itt egyébiránt a házi állatok is úgy elvadulnak,
hogy lőni kell rájok.</p>
<p>Atyám maga is a legkeményebb munkákat teljesítve, elvből szoktat
engem mindazokhoz; a műtét sikerül: a mint megkeményednek kezeim,
akként keményedik meg szivem is.</p>
<p>Már ezen levelemben kevesebb nyomát találod az érzelgésnek, mint
az előbbieknél. Főzésről és aratásról beszélek. Nem ábrándozom
többé, csupán álmomban. Csak akkor álmodom magam haza s ha ilyenkor
fölébredek, gyakran úgy képzelem édes csalódásomban, mintha most is
otthon volnék, csendes ismerős szobámban, s csak akkor veszem észre
boldog tévedésemet, midőn az ablakon kitekintek s megpillantom az
idegen növényzetet, mely házunk körül tenyész. Pompás növényzet az,
költői remeklése a természetnek; fák, miket virágnak nevezhetsz,
körüldongva, körülrepkedve tarka colibriktól, mik olyanok, mintha a
madaraknak pillangókkal párosodásukból eredtek volna. És e pompás
növényzet között, ha itt-ott egy törpe nyirfát vagy egy szomorú
tölgyet pillantok meg, azt úgy üdvözlöm, miként rokonomat, s ha e
tarka madársereg közül egy-egy sötét fecske néha ablakom alá száll
fecsegni, annyit elbeszélek hozzá, mintha e vándormadár túl a
tengeren mindazt elfecsegné másnak.</p>
<p>E napokban Géza vadászni járt; visszajövén bejött hozzám s azt
mondá, hogy nekem is hozott valamit, de nem adja ingyen, hozományát
egy mosolylyal kell jutalmaznom. <span class="pagenum"><a name=
"Page_30" id="Page_30">-30-</a></span></p>
<p>Egy tavaszi ibolyaszál volt az, minő e világrészen alig látott
ritkaság.</p>
<p>Oh, a cserébe adott mosoly őszinte volt!</p>
<p>Lelkem vágyódásaiból eredett virág, melynek alakja, illata mult
boldogságomra emlékeztet, ezer szóra, ezer tárgyra, a mit el nem
feledek soha, csókjaim alatt hervadott el, egy egész elmult
szívvilágot szoríték benne ajkaimhoz. Akkor imakönyvembe tettem,
most megszáradva neked küldöm el. Itt nem lehet hazámbeli virágokat
tartanom, atyám nem tűrheti az érzelgés semmi jelenségét maga
körül.</p>
<p>Isten veled!</p>
<h3>VIII.</h3>
<p class="center"><i>Hurday László úr tekintetes Garmady László
úrhoz.</i></p>
<p class="right">Ikaria, IX-dik esztendő 237-ik napján.</p>
<p>Sokáig hallgattam, csupán azért, hogy annál többet beszéljek
egyszerre.</p>
<p>A dátumról láthatod, hogy nem erről a világról irok.</p>
<p>A mappán ne keress, mert a hol én vagyok, oda okos ember nem
jár.</p>
<p>Ha ez a levelem hozzád jut, az csak a csodálatos isteni
gondviselés munkája lesz, mert mi kívül vagyunk valamennyi
világrészen, a honnan még a folyóvíz sem megy ki.</p>
<p>Elindulásunk előtt egy feliratot intéztünk citoyen Kurczhoz,
melyben felszólítók, hogy kiván-e bennünket statusa polgáraivá
felvenni? mire ő sajátkezű válaszában felelt, biztosítva bennünket
azon rendkívüli kegyéről, miszerint nemcsak hogy örül bennünket
elfogadni, sőt a statusához legközelebb esendő városig elénk fog
jőni s személyesen vezetni bennünket saját fővárosáig.</p>
<p>E készség szeget ütött a fejembe.</p>
<p>Hogy egy statusfő ráérjen az indigenáknak személyesen comitivául
szolgálni, ezt még a nagy tisztelet sem motiválhatta, <span class=
"pagenum"><a name="Page_31" id="Page_31">-31-</a></span> a mivel
ilyen két nagy ember irányában, mint én és Friczi tartozott.</p>
<p>Tizenkét napig utaztunk vasúton, azontúl hol kocsin, hol lovon,
mindinkább vaduló tájékok mélységében, oly helyeken keresztül, a
hol még vadember sem lakik.</p>
<p>Végre eljutottunk az utolsó városba, a hol patrónusunkat
feltalálandók valánk.</p>
<p>Ez egy olyan város, a hova csak kaucsukgyűjtéskor szokott
kijárni a kereskedő-nép, egy pár hónapi időre, azontúl nem lakik
benne senki egyéb, mint nehány fogadott csősz, kiknek ott rendkívül
kevés őrzeni valójok lehet, miután a házak igen czélszerűen
nélkülöznek minden ajtót és ablakot.</p>
<p>Szerencsénkre a szomszéd telepítvényen keresztüljöttünkben
figyelmeztettek bennünket, hogy ha odább akarunk menni, vegyünk
kocsit, lovat és ökröket s ámbár Friczi váltig állította, hogy lesz
ott minden, a hova mi megyünk, mégis jónak láttam ilyes
marhafélével ellátni magamat.</p>
<p>De minek ez, monda Jancsi, ha ott ezrével vannak a bivalyok és
egész ménesek vadlovakból, majd fogjunk onnan.</p>
<p>Megérkezve az említett nyári városba, el nem tudtuk gondolni,
hogy hol fogunk itt citoyen Kurczra ráakadni.</p>
<p>Minden házba benéztünk, sehol egy lélek sem volt, az egész város
állt három utczából, míg végre utóbb azt határozók el, hogy én
elindulok a középsőn, Jancsi balra, Friczi jobbra, a város tulsó
végén megint összejövünk, s ha azalatt találkozunk valakivel,
megtudakoljuk, merre van citoyen Kurcz országa?</p>
<p>Mindenikünk találkozott egy bakterral. Az enyém azt felelte,
hogy csak menjek egyenesen, Jancsinak azt felelték, hogy tartson
jobbra, Friczinek pedig, hogy térjen balra. Ebből megtanultunk
annyit, hogy akár ott maradjunk. Nem volt mit tenni mást, mint
citoyen Kurczot minden áron bevárni. <span class="pagenum"><a name=
"Page_32" id="Page_32">-32-</a></span></p>
<p>Letelepedtünk egy üres házba, ott vártunk öt napig, azalatt
megettünk és ittunk mindent, a mit magunkkal hoztunk, s már én
bölcsen vissza akartam fordulni, midőn este felé nagy triumphussal
jelenti Friczi, hogy a citoyen a város végén jön.</p>
<p>Nosza én is siettem magamat hirtelen gálába csapni, előszedtem a
prémes mentémet s iparkodtam egy rég betanult instellationalis
dictiót emlékezetbe hozni, hogy e nagy férfiut kellőleg
üdvözölhessem, s a mint kiállok nagy prosopopoeával az ajtóba, ime
látok az utcza végéről nagy koczogva közeledni egy fakó szamarat,
melyen csak amúgy a szőrén ülve lötyögött egy kicsiny ember; ha
gyalog jön, azt hiszem, hogy pávián, szakálla, haja hosszú volt,
fésű zsarnokságát soha nem ismerve, képe fekete, mint a kiről
nyolczszor lehámlott már az európai bőr. – Tagjait igen czélszerű
öltönyök fedezték, két egyszerű hüvely, állatok bőréből szabva,
melyet egy ugrással föl lehet venni, fején egy spárgából font
sapka, a hátán egy puska, az övében két pisztoly, egy vadászkés,
meg egy vella. Kezeinek egyikében, mely semmivel sem volt
piszkosabb, mint a másik, egy hosszú póznát viselt, a mivel a
szamár fejét innen onnan ütögette.</p>
<p>– Hát ez a citoyen Kurcz? mondék Friczihez fordulva. Jancsi tedd
el a mentémet! A citoyen meglátva bennünket, oda akart
szamaragolni, de a nemes állat szabad hajlamai követésének nemes
érzetében, neki vitte őt a kerítésnek s annak neki fenve,
kényszeríté a lovagot lemaradni a hátáról s gyalog tenni meg a
további útat.</p>
<p>– Ah! ti már itt vagytok, szólt a citoyen kezét nyujtva felénk s
elébb engem, azután Friczit, végre Jancsit csókolgatva össze. Ti
pontosan megtartátok szavaitokat, én nem. Az adott szó megtartása
egy neme a privát rabszolgaságnak és mi a rabszolgaságot nem
tűrjük.</p>
<p>– De barátom, mondék, charakteres ember megtartja szavát.</p>
<p>Erre ő szent meggyőződéssel viszonzá: «és a charakter
<span class="pagenum"><a name="Page_33" id=
"Page_33">-33-</a></span> egy neme a privát zsarnokságnak, melyet
az ember önmaga iránt gyakorol, mely korlátolja a szabad akaratot
és mi semmi zsarnokságot, semmi korlátolást nem szívelünk!»</p>
<p>A mint látod, ezek szeretetreméltó principiumok. De üljünk lóra.
Citoyen Kurcz alig abrakolta meg paripáját s vezetett bennünket
Ikaria felé.</p>
<p>Barátom! olyan statusban, a hol útak nincsenek, hasznos állat a
szamár, citoyen Kurcz vigan poroszkált előttünk, míg mi lovainkat
gyalog vezettük magunk után.</p>
<p>Egy hegyre felérve, vezetőnk megállíta bennünket, mondván:
«megálljatok! szent föld, a melyre léptek, vetkőzzétek le a régi
embert, midőn csizmáitok e határt érintik, ez Ikaria».</p>
<p>Friczi arczra borult s meg akarta csókolni a földet, hanem az
annyira tele volt nőve tüskével, miszerint e czeremoniát kénytelen
volt akkorra halasztani, mikor a legközelebbi ereszkedőnél a sárban
megcsúszamlva, orrán száján ért le a lejtő aljába.</p>
<p>No most merre megyünk? kérdém a citoyentől, aggodalmasan
tekintve körül a mindig sűrűbbé változó rengetegben; ő prófétai
ihlettel veregetett vállamra, mondván:</p>
<p>Ez a szűz természet, melynek eredeti alakját emberi kéz utakkal
meg nem csúfította.</p>
<p>– No hát csak férjhez kell adni szaporán, mondék, a statusnak
nem használ a természet hajadonsága.</p>
<p>– Önnek igaza lehet, szólt a citoyen helybenhagyólag, erre még
nem gondoltam.</p>
<p>Úgy látszék, hogy sok másra nem gondolt a citoyen.</p>
<p>Egész óra hosszat mentünk oly bozótokon keresztül, a hol
kertészkéssel kellett nyilást metélni, másutt lábtöréssel járó
faomlatagokon kellett lovainkat átemelgetnünk, néhol hasoncsúszva
jutottunk ki a tömkelegből, folyvást mulattatva szemünk közé
mosolygó vampyrok, vadmacskák és csörgőkigyók egész corporatióitól,
kiket minden lépten-nyomon ütni, lőni, vágni, hasogatni kellett,
nem is szólva a musquitokról, melyeknek sokaságát nem szabad
számokkal <span class="pagenum"><a name="Page_34" id=
"Page_34">-34-</a></span> kifejeznem, mert az itt saját
athmosphæra, egy külön neme a levegőbeli ingredientiáknak.</p>
<p>Akadtunk helyekre, hol a szűz természet olyan mocsárokat nyomott
az útunkba, mikben nyakig járták lovaink a vizet, bőszültté téve a
pióczák, kigyók s sajgató halak millióitól; egy tehenem beledült a
sárba, azt ott szemem láttára ette meg valami vérpiros
békahal-forma féreg, mely ezrével rohant egyszerre rá s vérét
kiszopta, majd ismét nyaktörő sziklagerinczeken jártunk
kötéltánczot, s egy helyütt egy ölnyi széles szakadást kellett
átugranunk, mely alatt száz lábnyi mélységben omlott egy rohanó
patak.</p>
<p>– Citoyen, mondék, hid kellene ide.</p>
<p>Ő nagy komolyan szólt:</p>
<p>– Mentül hozzájárulhatlanabb marad e hely, annál biztosabbak
vagyunk minden kül megtámadás ellen.</p>
<p>Annyi igaz, hogy ide ugyan ágyuval utánunk nem jő senki.</p>
<p>Legvégre akadtunk egy olyan meredekre, melyen a lovainkat csak
úgy birtuk lejuttatni, hogy egész élő fákat kötöttünk
visszafordított galyakkal a farkára.</p>
<p>Már itt nem állhattam tovább.</p>
<p>– Messze megyünk-e még? kérdém a citoyentől; minden lovunk
sántított, az egész társaság képe tele volt improvisált rúnákkal,
miket mindenféle tüske rajzolt reá, csizmáinkon nehéz volt az agyag
s el voltunk csigázva úgy, mint a ki várat ostromolt.</p>
<p>– Attól függ, felelt a citoyen, ha be akarunk-e még ma vergődni
a fővárosba, vagy statiót tartunk egy útközben eső nyári
pavillonban.</p>
<p>Az utóbbit választók.</p>
<p>Még egy hosszú csavargás után elértünk az igért helyre.</p>
<p>Tudod, a mit az ember óhajt, arról előre ideákat szokott magának
csinálni, a mik rendesen máskép ütnek ki a valóságban; én is nyári
pavillon alatt egy oszlopos, szellős hajlékot képzeltem, chinai
tetővel, szunyoghálós ablakokkal, ernyős, sátoros ereszszel, a
milyeneket sokszor <span class="pagenum"><a name="Page_35" id=
"Page_35">-35-</a></span> láttam lefestve, no épen ilyen nem volt
az a valóságban, hanem két faágas volt leverve a földbe s azon egy
szarufa keresztbefektetve, melyhez két oldalról bambusznádkévék
voltak támogatva.</p>
<p>Nálunk a pásztorok és csőszök szoktak ilyen pavillonokat építeni
nádból vagy kukoriczaszárból. Az eleje el volt rekeszelve tövissel,
ez volt az ajtó.</p>
<p>– Ez a pavillon nagyon egyszerű, mondám a citoyennek.</p>
<p>– És czélszerű! felele ő. A legnagyobb zivatar el nem hordja, a
földingás le nem dönti, a villám soha bele nem üt s ha megázik, egy
nap alatt ismét megszárad.</p>
<p>A marhákat hozzákötöttük a fákhoz s magunk befeküdtünk a
pavillonba.</p>
<p>– Kérlek benneteket, szólt a citoyen, vigyázzatok ott egy
lyukra, ne feküdjetek rá, meg lehet ugyan, hogy csak ürgelyuk, de
az sem lehetetlen, hogy csörgőkigyó-tanya s az mindjárt kibúvik, ha
meleget érez.</p>
<p>– Mit! kiálték felugorva. Én csörgőkigyókkal háljak egy födél
alatt, hát ha ezt a kastélyt nekem ajándékozod!</p>
<p>A citoyen nevetett, biztosítva, hogy itt a csörgőkigyó oly
megszokott házi állat, mint nálunk a patkány, nem kellemetes, de
nem is félelmes.</p>
<p>De már én csak kimentem onnan Jancsival együtt, összekerestünk
egy rakás száraz fát s távol a kunyhótól tüzet raktunk, ottan
virradtunk meg.</p>
<p>S ez bölcs gondolat volt. Mert itt a milyen forró a nap, olyan
hideg az éjszaka s ha folyvást nem tüzelünk, minden marhánkat
megeszik a vadak, miknek förtelmes ordítozását s villogó szemeit
egész éjjel láttuk és hallottuk tíz-húsz lépésnyi távolban magunk
körül, míg a vampyrok oly közel repkedtek füleinkhez, hogy a
susogásaikat lehetett hallani.</p>
<p>Fricz és Kurcz ezalatt philosophi nyugalommal horkoltak a
pavillonban. <span class="pagenum"><a name="Page_36" id=
"Page_36">-36-</a></span></p>
<p>Alig szürkült, midőn fellármáztam őket, hogy menjünk tovább.</p>
<p>Jancsi mindnyájunk számára kenyeret, szalonnát pirított, melyet
a citoyen oly jeles dolognak talált, hogy azt mint különös új
fölfedezést rögtön úti naplójába igtatta, egész országa népével
megismertetendő.</p>
<p>A mint látni kezdtünk, mentünk tovább.</p>
<p>Én aggódva kérdezém a citoyentől, hogy nincsenek-e az ő
státusában magyarok is? Képzelheted, milyen insultus volna reám
nézve, ha valami hazámfia ilyen állapotban látna meg.</p>
<p>A citoyen dicsőült arczczal felelt, itt nem ismertetnek a
nemzetiségek, itt nincs német, nincs magyar, nincs franczia, a
népek testvérek mind.</p>
<p>De valami nyelven csak mégis beszélnek egymással?</p>
<p>– Még most mindenki a saját nyelvén kénytelen beszélni, szólt a
citoyen felsóhajtva, s ez az átka az emberiségnek, mely gátolja,
hogy egyformákká lehessünk, de segítve lesz rajta, egy nagy szellem
most épen egy nagy világnyelven dolgozik, melyet minden nemzet
egyaránt megértsen, s azontúl nem lesz különbség ember és ember
közt.</p>
<p>Ez érdekes egy grammatika lehet.</p>
<p>Végre egy folyamhoz értünk, melynek partján a város épült, még
ezt ekkor nem láthattuk.</p>
<p>A kérdéses folyam minden száz lépésnél tíz-húsz öles
vízomlásokat képezett, néhol két szikla közé szorult s oly sebesen
nyargalt, hogy a kövecset nem lehetett belehajítani, másutt meg
elterült, száz zátonyos szigetet képezve.</p>
<p>– Barátom, mondék, ezen a folyamon sok szabályozni való lesz, a
míg gőzhajók járhatnak rajta.</p>
<p>Elhitte az amice és nem iparkodott megczáfolni.</p>
<p>– Most rögtön meglátjuk a várost, szólt végre, mihelyt az
erdőből kibukkanunk.</p>
<p>Én hozzá lévén szokva, hogy amerikai városok neve alatt hosszú
egyenes utczákat, hat emeletes házakat, dolgos <span class=
"pagenum"><a name="Page_37" id="Page_37">-37-</a></span> népséget,
árúkkal rakott piaczot, korlátos kikötőket képzeljek, ha még annyi
szemem lett volna is, mind oda irányozám a mutatott tájra, ime,
előttem állt mintegy kilencz-tíz fakunyhó, egymástól ezer meg ezer
lépésnyire, egy csoport góré és levélszín által környezve.</p>
<p>– Ez Ikaria! szólt a citoyen az exaltatió gyönyörteljes
hangján.</p>
<p>– Valóban regényes, feleltem én reá, csak hogy nálunk az ilyen
residentiának tanya a neve, nem város.</p>
<p>Még egy örömöm volt hátra, mely tapasztalataimat megkoronázza;
az indus herczegasszony, Urakatna, személyes láthatása.</p>
<p>Annyit hallottam beszélni a délczeg indus hölgyek szépségeiről,
karcsú termetükről, vadonnat villogó szemeik tüzéről, azokról a
csodálatos, szokatlan bájakról, miket a költők oly csábító szépen
irnak le, s mikről európai embernek fogalma sem lehet, hogy még az
úton megkérdezém patronusunkat, ha feleségének nincsenek-e még több
testvérei, kiket Kaméhaméha solid embereknek feleségül adna, mire ő
azt válaszolta, hogy még van kilencz, s ha kivánom, számomra megkér
egyet.</p>
<p>Megköszöntem. A mint közel értünk a citoyen hajlékához, ő mellém
hajolva gyöngéd büszkeséggel súgá fülembe: amott jön ő, hitvesem,
Urakatna, a természet vadgyermeke. És jött. Egy riska tehenen ült,
lábai lógtak kétfelül, akkorák, mint egy vasaló. Öltözete egyetlen
darabból állott a szeretetreméltó teremtésnek, mely olyformán volt
alkotva, hogy mozdulatait mentől kevesebbé korlátozza, termetének
egyéb részei gyönyörű czirádákkal voltak tetovirozva, bőre ki volt
hánytatva kék zöld tulipánok s piros kacskaringókkal, a minők csak
egy indus herczegasszonyt megilletnek. Képe valami vastag zsírral
lévén lakirozva, annak alapszínét ki nem találhatám, de vonásai
annál kitünőbbek voltak, szépen kiülő nagy pofacsontok, gyönyörű
kicsiny beesett szemek, a legszeretetreméltóbb befelé görbülő
piszeorr, s alatta egy elbájoló száj egyik fültől a másikig,
melynek <span class="pagenum"><a name="Page_38" id=
"Page_38">-38-</a></span> alsó ajka egy csigahéjra ki lévén
feszítve, szépen lenyult az állig, fülecskéiből, melyek
tenyérnagyságra meg voltak nyujtva, egész füzér állatfogak lógtak
alá s orra porczogóján egy hosszú halszálka volt keresztül szúrva,
mint a hogy a lúd orrán szoktak keresztül dugni egy talut, hogy ne
ehesse a vetést.</p>
<p>A szeretetreméltó hölgy meglátva bennünket, elámult ránk, s a
helyett, hogy férje nyakába rohant volna, mind csak engem nézett,
még megérem, hogy belém szeret.</p>
<p>A citoyennek elébb egy párt a nyaka közé kellett húzni a
póznával, hogy észrevétesse magát a szeretett hitvessel, ki akkor
aztán leszállt a tehénről s szépen megcsókolta a lábát.</p>
<p>No mert, ha a képét csókolta volna meg, bizonyosan kiszúrta
volna a szemét azzal a plajbászszal, a mi az orrába volt dugva.</p>
<p>– Pajtás, mondék, mind ilyen szépek Kaméhaméha többi leányai
is?</p>
<p>– Egytől egyig! biztosíta a derék férfiu.</p>
<p class="center"><i>Hurday László levele tekintetes Garmady László
úrhoz.</i></p>
<p>Ez nap a citoyen vendégei voltunk. Urakatna asszonyság
főzött.</p>
<p>Hús, hal, gyömbér, hagyma, kányabogyó, tej, vaj és faggyú volt
gyönyörű tutti-fruttivá összefőzve, melyből Urakatna asszonyság
annyit tömött magába kétmarokkal, hogy majd kiugrottak a szemei
belé; Jancsi az első falatnál sírva fakadt s kiment a házból, az én
gyomrom is honvágyat kezde érzeni, gondolva az otthoni konyhára;
rögtön utána is láttam, hogy valakit kibecsültessek a telkéből s
magam ura lehessek valahol. Kurcz gazda mondá, hogy van itt egy
üres ház, mely a statusé, azt megvehetem s rögtön bele is
szállhatok; odavezetett; nagy tengeri fűzfás rekettye közt épült
egy kis vityilló keresztülkasul rakott faderekakból, melyeknek
végei egymásba voltak róva s <span class="pagenum"><a name=
"Page_39" id="Page_39">-39-</a></span> közei kitömve mohával.
Lerajzolni sokat ér, de benne lakni keveset. No de ha itt ez az
architectura van divatban, hát vegyük meg.</p>
<p>Többek közt kérdezém, hogy jutott a status ehhez a
kunyhóhoz?</p>
<p>Hát az a család, a mely benne lakott, a napokban kihalt belőle
sárgalázban.</p>
<p>Sárgalázban! kiálték betéve az ajtót, hát ha ez volna a Noé
bárkája, belemennék-e lakni! már akkor csak inkább magam építek
egyet; hol van üres fundus?</p>
<p>Az én országfőnököm bevitt az erdő közepébe, ott mutatott egy
dombot, sok szerencsét kivánt s ott hagyott a Kanahán kellő
közepében.</p>
<p>Öcsém, mindaz, a mit Robinsonról regélnek, tréfa, gyertek
Ikariába; bezzeg nem azzal akadsz itt meg, a mi nincs, hanem azzal,
a mi van; kapsz földet, de annyi az erdő rajta, hogy nem tudod hová
tenni, kapsz embert is, a ki napszámban dolgozik, de otthon a
viczispán sem kap akkora diurnumot.</p>
<p>Két-három citoyen a szomszéd tanyákról megalázta magát az
építéssel segítségemre lenni, kiknek szívességéből nagyhamar
összetákoltam valami ólat s az épen annyi pénzembe került, mintha
otthon kőházat építtettem volna, szél s eső pedig ott jött be
rajta, a hol akart.</p>
<p>Magammal persze hogy semmit sem hoztam, azt gondoltam, hogy
minek tengerbe hordani a vizet? minek következtében bátran
visszamehettem volna oda, a honnan jöttem, ha egyike a szomszéd
genieknek (mert mi mind geniek vagyunk, a kik itt egy csomóba
lakunk), ki régóta azon rögeszmével küszködik, hogy mint lehetne a
világról kipusztítani a pénzt s az embereket rávenni, hogy az
aranyat és ezüstöt semmire se becsüljék, e napokban összebeszélve
Friczivel, hogy kiköltözzenek Kaliforniába, ingóságait, szerszámait
és baromfiait nekem jó pénzért el nem adta volna.</p>
<p>Így legalább módomban van szántani, vethetni; a meggazdagodásról
<span class="pagenum"><a name="Page_40" id=
"Page_40">-40-</a></span> hegedült szent Dávid, megköszönöm, ha itt
a paradicsomban éhen meg nem halok.</p>
<p>Az első napokban kérdőre fogtam Kurcz gazdát, hogy hol vannak
azok az egész bivalycsordák, a mik itt legelnek? ő elvitt magával s
valóban alig félórai járás után rábukkantunk egy falka fekete
lobonczos állatra, mely egy szép mezőségen mintegy kétezernyi
számmal legelészett.</p>
<p>– Szeretnék belőle egy párt kiválasztani, mondék, gyerünk
közelebb.</p>
<p>A mint azonban e szép állatok megszagolták közeledésünket,
nekikerekedtek s elfutottak előlünk; egész nap szaladtunk utánuk,
sehol sem érhettük utol, végre bevették magukat egy mocsárba, a
hova nem követhettük őket.</p>
<p>– Hát öcsém, ki feji meg ezeket a marhákat? kérdém, mikor
halálra kifáradtunk a nyargalásban.</p>
<p>– Senki sem, viszonzá ő, ezek a státus gulyái.</p>
<p>Következett az indigo.</p>
<p>Az ember elővett egy bogyót, a minek a leve előbb piros, azután
megkékül, s azt mondta, hogy ebből indigo lesz.</p>
<p>– Az bizony fagyalbogyó! mondék neki, hisz az indigo nem cserje
s a szárát használják, nem a gyümölcsét.</p>
<p>Az ember elbámult.</p>
<p>No még csak a czukornádat óhajtottam látni: ide adott egy valami
kórót, hogy rágjam meg, nem valóságos czukornád-e?</p>
<p>– Nádnak elég nád, hanem czukornak nagyon émelygős, hol terem
ez? kérdém gyanakodva.</p>
<p>Eleinte titkolódzott, hanem végre fölfedezte a telepítvényt, egy
egész hold affélével szépen beültetve.</p>
<p>Én majd hanyatt estem nevettemben.</p>
<p>– Talán ismered ezt a faját a czukornádnak? kérdé tőlem aggódó
ábrázattal.</p>
<p>– Ismerem bizony, nálunk cziroknak híják és seprűket csinálnak
belőle. <span class="pagenum"><a name="Page_41" id=
"Page_41">-41-</a></span></p>
<p>Ez napságtól fogva nem megyek a citoyenhez tanácsot kérni.</p>
<p>Ő egész nap gépeken calculál, mikkel a holdba lehet fölrepülni;
mondám neki, hogy jobb lenne annál egy száraz malom, a min a málét
megőröljük; vagy pamphleteket készít az örök békéről, minél ismét
jobb szeretném, ha a szunyogokat tudná rá venni, hogy kössenek
fegyverszünetet. Engemet magasra becsül; a mióta a czukornádjára
ismertem, minden szavam oraculum előtte, én pedig nem jól érzem
magamat olyan országban, a hol magam vagyok a legokosabb ember; én
ehez nem vagyok szokva.</p>
<p>Annyit azonban megtanultam, hogy Ikariában is csak úgy terem a
föld, ha az ember szánt-vet rajta, s amúgy dunántúliasan hozzáfogék
saját úri kezeimmel az ekeszarvához, s miután két ezer holdas
birtokomban akadtam vagy tizenkét holdra, melyet fel birtam
szántani, a nélkül, hogy egy fordulóban egyszernél többször
beleszakadt volna a szántóvas a sok mindenféle gyökérbe, azt szépen
bevetettem búzával, kukoriczával, s már most legalább ott terem
majd valami, ha a status madarai ki nem eszik a vetést, vagy a szűz
természet virágos kertet nem csinál belőle. Én legalább nem
csudálkoznám rajta, ha a búzavetésem helyén spanyolnádat látnék
nőni.</p>
<p>Jancsinak egy csepp hasznát sem tudom venni.</p>
<p>Ezt a fiut mindennap új meg új csoda éri, nem küldhetem száz
lépésnyire a háztól, rögtön visszaszalad, jajgatva, hogy őt soha
nem látott állatok vették üldözőbe.</p>
<p>Eleinte csak a tigrisektől és csörgőkigyóktól ijedezett, most
már a bagolyfejű pille is bekergeti a házba, s ha valami madarat
hall kiabálni éjjel, ha három országot igérnél neki, sem lépne ki
az ajtón.</p>
<p>E mellett iszonyú szerencsétlen, mindenféle szép alakú bogyót
megkóstol s azoktól aztán majd a kórság töri ki, vagy megszagol
valami virágot, s attól úgy megdagad az orra, mint egy tülök.</p>
<p>A múltkor kiküldtem a partra halászni, egyszer csak <span class=
"pagenum"><a name="Page_42" id="Page_42">-42-</a></span> jön vissza
nagy ordítva, s elmondja, hogy leült egy lapos kősziklára, s a mint
ott halásznék, egyszerre fölemelkedik vele az egész kőszikla s
elkezd szaladni.</p>
<p>– Tekenősbéka volt az, miért nem fogtad el? mondám, megettük
volna.</p>
<p>– De majd elfogott engem egy hal, monda ő, csúnya nagyfejű
állat, négy lába volt és száz fog a torkában, alig tudtam előle
elfutni. Milyen hal lehetett az?</p>
<p>Nem mondtam meg neki, hogy majd krokodilust fogott, mert akkor
magam mehetnék aztán a korsóval a vízre.</p>
<p>Öcsém, mi itt állandó ostromállapotba vagyunk téve. Fejsze
nélkül a szobából ki sem léphetek, s a házam elé ki nem lehet ülnöm
töltött puska nélkül. Szürkületkor minden barmot be kell hajtanom
az aklokba, s azokat jól bereteszelni s tövissel körülrakni, mert a
mint lemegy a nap, előjönnek az ikariai autochtonok, a mindenféle
szinű és szagú jaguárok, macskák, párduczok, sakálok és kigyók s
egész éjjel ordítanak a házam körül; minden órában ki kell
lövöldöznöm az ablakon, hogy elriogassam őket.</p>
<p>Nemrég egy kis fiatal üszőmet kikötöttem a fűre legelni, egyszer
Jancsi nyargal be nagy ijedten, hogy nézzem meg csak, micsoda állat
lett a bornyúból; oda megyek, hát a bornyúm helyén egy roppant
óriás kigyót találok, akkora volt mint egy gerendely; a mint
elnyelte a bornyúmat, a kötél kilógott a szájából, melynél fogva az
a fához volt megkötve, s ott hevert a kötélen csüggve, a jóllakás
miatt tehetetlenül. A bornyú árában aztán confiscáltam az állat
bőrét s most lóistrángokat szabtam belőle.</p>
<p>Volt vagy hat pár igen szép gyöngytyúkom, azokat minden este
magam hajtottam fel a padlásra. Egy éjjel nagy zajra ébredek fel.
Kiküldöm Jancsit, hogy nézze meg, mi bántja a tyúkokat, ő persze
azt felelte, hogy semmit sem látott, reggelre minden tyúkomnak el
volt rágva a feje, a vérüket kiszívta valami állat.</p>
<p>Máskor reggel felé nagy tombolást hallok a lovaim között, magam
fölkelek, kimegyek az ólba, azok folyvást <span class=
"pagenum"><a name="Page_43" id="Page_43">-43-</a></span>
kapálóztak, nyerítettek, a bőrük reszketett s kötőfékeiket
iparkodtak elszaggatni.</p>
<p>Meg nem foghattam, mi bajuk. Végre vissza akarok menni a
hajlékomba, hát az ajtóm előtt egy akkora jaguárt látok feküdni,
mint egy tinó.</p>
<p>A derék állat nyugodtan hasalt ott keresztben, farkával
veregetve a földet s hosszú nyelvével körülnyalogatva pofáját.
Jancsi a padlásra bújt el ijedtében s én kiszorultam a házból,
miután a fenevad épen az ajtóm előtt vett állomást.</p>
<p>Azt hittem, hogy majd csak elmegy, ha megunja magát. Nem az, ott
várt késő estig, meg sem mozdulva helyéből.</p>
<p>Már ekkor nem volt mit tennem, mint elszánnom magam a
legvégsőre, kifeszíték egy gerendát az akol hátuljából s a házam
háta mögé kerültem szép csendesen, a jaguár szerencsémre nem vett
észre. Ott benyúltam az ablakon, s a puskámat, mely a falnak volt
támasztva, kivettem.</p>
<p>Csak az egyik csöve volt golyóra töltve, vigyáznom kellett, hogy
egy lövéssel leterítsem a fenevadat.</p>
<p>A mint észrevett, egyszerre fölugrott helyéből s gyanús
morgással lehajolt első lábaival a földre, eltátott torkából
kilátszottak fehér fogai, szőre felborzadt, zöld szemei
szikráztak.</p>
<p>Azon pillanatban, melyben nekem ugrott, szerencsésen főbe
lőttem, de még akkor is maradt annyi ideje, hogy egyik lábamat
átkapja, s csak jó vastag csizmámnak köszönhetem, hogy azt ketté
nem harapta, míg a puskaagygyal végkép agyonverém.</p>
<p>A jaguárral még csak elkészülnék, azt agyonlőhetem, de mit
csináljak azzal a millió bogárral, miket a szűz természet az
emberek kínzására talált fel.</p>
<p>Egész nyáron ki nem birtam pusztulni a scorpióból és
scolopendrumból, miknek harapása gyilkos, szaga és alakja pedig
undorító, s még van egy másforma féreg is, mit maringoingnek hínak,
ez hosszú mint a czérnaszál és szőrös <span class=
"pagenum"><a name="Page_44" id="Page_44">-44-</a></span> s ha éjjel
az embernek a bőre alá befúrja magát, megdühödik tőle.</p>
<p>A csimaz Európában a gyalogsághoz tartozik, itt az is röpül,
mikor leülsz vacsorálni, eloltja a mécsedet s keresztülrágja a
szunyoghálót.</p>
<p>A szú egész éjjel őröl a ház oldalában, s ha valami ételt
meghagysz este, reggelre megeszi a hangya.</p>
<p>Mielőtt éjjel lefeküdném, egész testemet be kell kennem valami
olajjal, hogy zselléreim ne nyúljanak hozzám, s legközelebb, hogy
mécsemet eloltva, sötétben foglaltam el ágyamat, lábaimnál valami
síkos hideg testet érzék, mely oly különös hatással volt rám, hogy
valahányszor elaludtam, mindig fölébresztett, végre nem állhatva
tovább, tüzet gyujték, hogy majd megnézem, ki osztja fekhelyemet? s
nagy ijedelmemre egy rétes formára összetekeredett kigyót látok
ottan aludni, a legmérgesebb fajából a cobra capellának;
szerencsémre jól volt lakva, azért nem bántott. Bizonyosan ő ette
meg a tyúkjaimat is. Helyesen mondá Jancsi, hogy ott jöhet az be
ide a faházba, hol akar.</p>
<p>Másnap mindjárt hozzáfogtam az újra építéshez.</p>
<p>Ketten Jancsival végeztünk mindent, a hogy a Csallóközben szokás
vert falat csinálni deszka között agyagból polyvával.
Fecskerakást.</p>
<p>Egy hét alatt készen állt a házunk.</p>
<p>Otthon a béresek laktak ilyenben, itten ez palota, melynek a
szomszédok csodájára járnak, innen legalább hermetice ki van zárva
minden külső állat.</p>
<p>Még most élve irok a paradicsomból, nem tudom, a legközelebbi
levelemet nem a menyországból fogom-e datálni.</p>
<p>Notabene: ha valaki utánam akar jőni, csak biztasd, hogy
siessen. <span class="pagenum"><a name="Page_45" id=
"Page_45">-45-</a></span></p>
<h3>IX.</h3>
<p class="center"><i>Citoyen Kurcz levele berlini
elvbarátaihoz.</i></p>
<p>Barátim!</p>
<p>A siker, melyet elveink aratnak, óriási.</p>
<p>Csak annyit irok, hogy országunk ismét több nagyszerű
telepítvényekkel szaporodott, melyek közt legelső helyen áll egy
magyarországi férfi, Hurday László telepe.</p>
<p>E férfi nagyszerű statusœconom, igen jeles földész, nagy
chemicus, szerencsés speculans, bátor vadász és bámulatra való
építész.</p>
<p>A mióta ide jött, egész prairieket tett termékenynyé, reformálta
a gazdászatot, új tulajdonságait fedezte fel az eddigelé
legfontosabb kereskedelmi szereknek, többek közt a czukornádnak,
mely eddigelé csak fényüzési czikk volt, egy oly újabb alkalmazását
ismerteté meg velem, mely azt a proletariusokra nézve is
közhasznúvá teszi.</p>
<p>Minden tenyészik kezei alatt, fővárosunk egészen megváltozott,
mióta ő itt van, egymásra építvén a legczélszerűbb alakzatú
villákat, kastélyokat és raktárakat.</p>
<p>Azt mondanom sem kell, hogy e derék férfiu egyike legjobb
barátaimnak, mondhatni hódolóimnak, – s köztünk szólván, – ő, mint
a szépnemnek különös tisztelője, imádott nőm, Urakatna irányában
túlságosan is nagy figyelemmel látszik viseltetni, mely sejthető
hajlamnak netaláni szenvedélyesebb következményeit az által
reménylem megelőzhetendni, hogy e derék férfiut legközelebb nőmnek
legkellemesebb testvérével, Kaméhámeha király leányával,
Kingatara-Ururuth kisasszonynyal fogom összeházasítani.</p>
<p>Sietek, nem irhatok többet, az általános emberiség
világbékerendező fiókgyűlésébe várnak. Szellemem veled.
<span class="pagenum"><a name="Page_46" id=
"Page_46">-46-</a></span></p>
<h3>X.</h3>
<p class="center"><i>Leona Rózához.</i></p>
<p class="right">Uj-Telep, 184–</p>
<p>Ma nagy öröm ért.</p>
<p>Este felé, midőn a közteremben családunk minden tagja együtt
volt, az aratók a mezőről tértek vissza, s danolgaták szomorú
melodiájú irlandi dalaikat, egyszerre ajtónk előtt egy ismerős
harsány hang szólalt meg.</p>
<p>Egyszerre ugrottunk fel, atyám a kandalló mellől, testvérem az
ablakból, én zongorámtól.</p>
<p>E hang, e kérdezősködő beszéd magyarul volt mondva.</p>
<p>Világosan hallók, hogy valaki e szavakat mondja kívül: ki van
itthon Székiek közül?</p>
<p>Bátyám sietett az ajtót feltárni, s mi a belépőben Hurday
Lászlóra ismertünk, egyikére atyám egykori politikai ellenfeleinek,
kivel egykor annyi kellemetlen összeütközése volt.</p>
<p>És mennyi öröm volt e találkozásban most! Atyám eléje sietett az
érkezőnek s némán megrázta kezét, s a mit oly régen nem láttam
szemében, mosolygott, s a mit soha nem láttam, könyezett.</p>
<p>Akárki lett legyen a távol hazából, egy idegen! egy ellenség! mi
tárt karokkal fogadtuk őt, nem találtuk helyét, kedves barátunknak
neveztük, boldog volt, a ki melléje ülhetett közülünk. Mintha az
egyes ember is az elhagyott hazának egy vándordarabja volna, egy
eleven atom az imádott nemzetből.</p>
<p>Mint szerettem volna nyakába borulni, s keblén kisírni magamat,
kinek látása is gyűlölt volt otthon. Gondolj reá, mit tennék akkor,
ha azokat ölelhetném, kiket otthon szerettem!</p>
<p>Oh elvesztett paradicsomom! Még azt a csillagot sem látom, mely
fölötted ragyog!</p>
<p>A seb el van mérgesedve, melyet hazulról hoztam. A szív
<span class="pagenum"><a name="Page_47" id=
"Page_47">-47-</a></span> kitépetett termőföldéből, de gyökerei
benszakadtak. Nappal gondolataim viszik lelkemet haza, éjjel
álmaim. Nem élünk, csak hervadunk e földbe átültetve. Felfogadtuk,
hogy feledni fogunk mindent, s azon veszszük észre magunkat, hogy
megloptuk lelkünket, hirlapokban csak azt olvassuk, a mi hazánkról
beszél, ajkainkra önkénytelen jönnek a Kárpátok alatti melodiák, és
azután úgy nyomja valami a szívet, mint a ki nem sirhatott köny.
Nincs betegség a miénkhez hasonló.</p>
<p>Nem gyógyulunk.</p>
<p>Bátyám az őrültséghez közelg, atyám a halálhoz, én a
kétségbeeséshez.</p>
<p>Még a sír sem fog meggyógyítani minket, idegen földön: ki tudna
ott pihenni?</p>
<p>Kezünkbe szorítjuk egykori ellenségünk kezét; megbocsátánk neki,
kiengesztelődtünk iránta, örülünk, hogy körünkben tarthatjuk. Oh
hisz ő is magyar, ott, hol senki sem az.</p>
<p>Ilyenek az én örömeim. Ilyen az a verőfény, mit az éjfélkor
felmerülő nap a pólusi éjszakára vet.</p>
<h3>XI.</h3>
<p class="center"><i>Hurday László Garmadyhoz.</i></p>
<p class="right">Új-Telep, 184–</p>
<p>Nem vagyok citoyen többé. Száműztem magamat Ikáriából.</p>
<p>Nemsokára legközelebbi levelem után beállt az esőzési időszak és
nyitva voltak az égnek csatornái negyven nap és negyven éjjel, oly
mértékben, hogy az orrát sem üthette ki az ember a szobából.</p>
<p>Ilyen mulatság itt minden esztendőben kétszer tartatik.</p>
<p>E kellemetes farsang elmultával első dolgom volt vetéseimet
megnézni.</p>
<p>A búzám tetejében, melyet lapályra vetettem, három <span class=
"pagenum"><a name="Page_48" id="Page_48">-48-</a></span> ölnyi
magasságú volt a víz, s azon a salamandrák legelésztek, egy
domboldalban levő hat hold földem, melyet gyümölcsfákkal ültettem
be, a sok esőtől átázva, lefutott kertestül együtt a dombról s
rámászott a rizsvetésemre, az oltványok ágaikkal lefelé s töveikkel
felfelé levén szépen megforgatva.</p>
<p>Az esőidő elmultával jöttek a heti rendbe az irtóztató orkánok,
a minőkről civilizált embernek fogalma sincs.</p>
<p>Egy-egy zivatar, mely három napig folyvást tart, egész őserdőket
pozdorjává tör össze, s a legvastagabb jegenyét úgy csavarja
guzsnak, mint én egy fűzfavesszőt; folyóvíz megáll a szél miatt s
keresztültör a partján, s a vihar addig kerülgeti az ember házának
tájékát, addig próbálgatja a tetejét, míg egyszer egy iszonyú
roppanásra ébred s maga felett látja a csillagos eget, míg a
háztető egyes nádkévéi ezer lépésnyire repülnek szétszórva.</p>
<p>Ez ellen nincs más védelem, mint szépen meglapulni s vigyázni,
hogy az embert agyon ne üssék a fák.</p>
<p>A vihar megszüntével következett az irtózatos melegség, melytől
néhány nap alatt mocsárrá apadtak a vízáradások, myriádjait hozva
elő a mérges kigyóknak, békáknak és bogaraknak; egy napon, hogy
otthon nem voltam, a fekér hangyák megették az egész bútorzatomat,
nem hagytak meg egyebet, mint a mi vas volt és kő.</p>
<p>Ez időben előjöttek azután a különbnél különbféle betegségek, a
minőnek ti csak neveit hallátok, sárgaláz, fekete halál,
ichthyosis, elephantiasis, scorbut, vereshimlő és gugavész s más
mindenféle veszedelem, miknek leirásával restellem bántani
æsthetikai érzelmeidet; elég annyit tudnod, hogy ezekből egy is
elég sok arra, hogy az ember nyomorúságosan elveszszen.</p>
<p>Én szerencsésen keresztülláboltam ez időszakot, hanem szegény
Jancsi beleveszett.</p>
<p>Egyszer már makacs hideglelésből gyógyítottam ki, a mi itt
mindennapi dolog, de végre polypus támadt a torkában, s már annyira
nem terjedt orvosi tudományom, hogy <span class="pagenum"><a name=
"Page_49" id="Page_49">-49-</a></span> ezen segíteni tudtam volna,
s a szegény fiut megfojtotta a gyilkos kinövés.</p>
<p>De nem soká kellett a magány buslakodásain tépelődnöm.</p>
<p>Egy reggel, midőn épen ágyamban fekve, azon törném fejemet, hogy
milyen jól van az elrendelve, hogy a magyar táblabiró
universalgenie legyen, egy kicsinyt földmíves, egy kicsinyt orvos,
egy kicsinyt mechanicus, jó nagyon vadász és erősen katona,
különben mit csinálnék most, ha mind e férfiakat magamon kívül
kellene keresnem, épen akkor hallok nagy tappogást, czammogást az
ajtóm előtt s citoyen Kurcz szavára ismerek, mely bebocsáttatást
kiván.</p>
<p>Kinyitva a mesterséges fakilincset, előbb belép a szobámba a
citoyen, utána egy másik citoyen, egy hét láb magas rézszinű indus,
kinek tollakból csinált koronája a pókhálókat szedte le a
gerendáról.</p>
<p>– Ez ipam, Kaméhaméha, a mohawkok fejedelme, monda az öcsém,
bemutatva a vadembert, ki köröskörül szépen ki volt pingálva
sáfránynyal és vörös agyaggal; az orra fel volt hasítva
méltóságosan, s belőle egy nagy rézperecz lógott alá, övéből
köröskörül csüngöttek üstökeiknél fogva a fejbőrök, miket
ellenségei koponyáiról lescalpozott, egyik kezében volt egy hosszú
harmincz fogú szigony, a másikban egy félmázsás kőfejsze. A derék
ember szuszogott rettenetesen, s egész szobámat eltöltötte valami
vadállati bűzzel.</p>
<p>Fölkeltem előtte, hogy kellően üdvözölhessem, ő szuszogott és
kiáltott valamit (e nép beszéde igen rövid sententiákból áll),
melynek értelmét citoyen Kurcz ilyenformán adá tudtomra:</p>
<p>– A nagy kaczika, ajánlataim által indíttatva, elhatározá magát,
hogy legkisebbik leányát, Kingatara-Ururuth kisasszonyt neked nőül
adja, el is hozta őt magával ide künn áll az ajtóban.</p>
<p>Hát híják be, inték a kaczikának, ki szavaimat megértve, kinyúlt
az ajtón s bevezette a nekem szánt mátkát, <span class=
"pagenum"><a name="Page_50" id="Page_50">-50-</a></span> ki merőben
hasonlított a nénjéhez, csakhogy még nagyobb feje volt. A
menyasszonyi hozomány a nyakába volt téve, egy tarka kutya, melynek
lábait két kezével fogta. A mint engem meglátott, elkezdett
rugódozni, kapálózni, el akart szaladni, míg a kaczika meg nem
fogta a fülét, s fülénél fogva oda nem vezette hozzám.</p>
<p>– Nagyon szerelmes, biztosíta a citoyen, ő a természet legvadabb
gyermeke, de ha egyszer megszeret, akkor el nem hágy soha.</p>
<p>(– De majd elhagyom én őt, mielőtt megszeretne, gondolám
magamba.)</p>
<p>A kaczika erre levette leánya nyakából a tarka kutyát, s jelek
által tudtomra adá, hogy azt szokásos szertartások után együtt meg
fogjuk áldozni; mire nézve nagy tüzet rakott az udvaron, s miután
azt vagy tizenkétszer iszonyú kiabálás közt keresztülugrálta, s
engem hasztalan biztatott, hogy szintén ugorjam át, elővette a
bicskáját, a kutyát leölte vele s felhúzta azt egy fanyársra, oda
tette a tűzre pirulni.</p>
<p>Kurcz öcsém észrevéve e szokatlan pecsenye iránt tanúsított
undorodásomat, aggodalmas arczczal figyelmeztetett, hogy ebből
aztán enni kell, mert itt a kutya szent állat és annak a húsa
delicatesse.</p>
<p>De majd teszek én arról, mondám, s előhozva egy kulacsot tele
rhummal, oda nyújtám azt a kaczikának, s míg ez azzal volt
elfoglalva, belerúgtam a kutyát a tűzbe, úgy hogy az spodiummá
égett.</p>
<p>A kaczika azonban úgy leitta magát, hogy elkezdett előttünk
tánczolni, a fejszéjét forgatva s danolva, mintha farkasoktól
tanult volna énekelni.</p>
<p>Végre az jutott eszébe, hogy felhívjon bennünket birkózni.</p>
<p>A szegény citoyen reszketve fogadott szót, s a rézszinű Goliáth
úgy áthajította a vállán, mint egy macskát, s miután Cannibal
herczeg nagy nevetés közben ugyancsak e polgártárst még egy párszor
összeropogtatta s a levegőbe <span class="pagenum"><a name=
"Page_51" id="Page_51">-51-</a></span> bukfenczeztette volna, akkor
meg nekem állt, hogy én is birkózzam vele.</p>
<p>De már engem, teringette vadkirálya, csak nem csapsz a földhöz,
ha még egyszer születsz is, kiálték nekigyűrközve, s derékon kapva
az óriást, amúgy szegedi gulyások módjára egyet lódítottam rajta, s
azzal úgy teremtettem a földhöz, hogy csak úgy nyekkent.</p>
<p>Erre rögtön megjuhászodott az én emberem, fejét lehajtá előttem
a földre, s talpamat feltette nyakára, határtalan meghódolása
jeléül; azután a citoyenhez fordult könyörögve, hogy legyen
közbenjáró nálam, hogy egymással a béke és szövetség pipáját
kiszívjuk.</p>
<p>Pipát cseréltünk.</p>
<p>Ő elvette az enyimet, utolsó hetvenöt pengő forintos
tajtékpipámat, melyet emlékül elhoztam hazulról, s nekem adta a
magáét, mely szintén gyönyörű egy darab, állván az egy kokusdió
héjából, melybe egy nád van dugva szárnak.</p>
<p>Míg mi az udvaron a szövetségpipát szíttuk, szeretetreméltó
menyasszonyom azalatt ottbenn a szobában kutatott.</p>
<p>A gerendára volt felakasztva félfont faggyúgyertya, azt mind egy
szálig megette.</p>
<p>Leendő ipam azonban kissé magához józanodván, azt kezdte
tudakolni, hogy hát én mit adok viszont nászajándékul
leányáért.</p>
<p>Elvezettem az ólakba, megmutogattam neki lovaimat, teheneimet,
biztosítám, hogy ezt mind neki adom, sőt még más mindent veszek,
csak vezessen el a szomszéd városba.</p>
<p>Az ember majd kibújt bőréből örömében s igérte, hogy rögtön
elvisz, ha akarom Quebeckig.</p>
<p>Én pedig régen szöktem volna már innen, ha út vezetne ki ebből
az országból, de soha sem kaptam kalauzt.</p>
<p>Most megragadtam az alkalmat. Tüstént lóra akartam ülni.
<span class="pagenum"><a name="Page_52" id=
"Page_52">-52-</a></span></p>
<p>Minek az? inté a kaczika, hagyjam itt a lovat, üljek fel az ő
hátára.</p>
<p>Én biztosítva a citoyent, hogy mentül előbb visszajövök,
felültem a kaczika nyakába s mondhatom, hogy kivált ily rengeteges
országban ez a legkényelmesebb alkalmatosság, a melyen utazni
lehet.</p>
<p>Szeretett menyasszonyom messzire elkísért bennünket, s mikor egy
tó mellett elmentünk, hogy ügyességét s hasznavehetőségét
bebizonyítsa előttem, beleugrott, s nagy örömmel úszott vissza, az
egész kötényét tele hozva eleven békával, melyekkel nem szünt meg
kinálni.</p>
<p>Jól van fiam, Kingatara-Ururuth, mondék neki, csak tedd a
füstre, előveszed, míg visszajövök, s ezzel búcsút vettem tőle,
búcsút az egész paradicsomtól, minden muskitóival és
csörgőkigyóival egyben.</p>
<p>Jelenleg Új-Telepen vagyok, az öreg Széki tanyáján, kit egykori
ellenségeskedésünk daczára is jól esett látnom, s a mint
tapasztalám, ő is örömest látott engem.</p>
<p>Néhány napig egészen magán kívül volt az egész család öröm és
izgatottság miatt.</p>
<p>Egy este az elnöktől különös ajándékot kapott az öreg. Egy
átalag igazi magyarországi bort.</p>
<p>Több évi nélkülözése után e felséges italnak, úgy nyúltunk ahoz,
mint valami históriai szentséghez, s míg a nedv ajkainkat érinté,
könyeink hullottak bele.</p>
<p>Ez ital, mintha valami sajátságos új lelket öntött volna belénk,
rég elfeledett érzelmeket kezde bennünk föléleszteni, mintha az
elhagyott hon szavát hallottuk volna; ez az én vérem, melyet ha
isztok, megemlékezzetek nevemről, hogy megszenteljétek azt!</p>
<p>Az öreg Széki oda fordult hozzám, egyenes lélekkel kérdezve:</p>
<p>– Miért vándoroltál ki?</p>
<p>– Jobb hazát kerestem, felelék.</p>
<p>– És ha találtál volna, most elégült volnál, nemde? Rossz szíved
van. Azért, hogy a haza szegény, ott kell-e azt <span class=
"pagenum"><a name="Page_53" id="Page_53">-53-</a></span> hagyni
mindjárt? Én kénytelen voltam azt tenni, de érzem, hogy bele is
halok. Téged mi kényszerített? Megszöktél gyáván a hazából, mint az
öngyilkos megszökik az életből, magad után hagyva a bajt az ott
maradóknak; ez a nemzet öngyilkolása. Ha valahányszor súlyos napjai
voltak a magyarnak, mindannyiszor elmentek volna a hazából, a kik
mehetnek, hol volna most a magyar nemzet? Nem tudsz otthon
használni többé? Ha elvesztettél egy tért, állj a másikra és hass
ott; ha nem lehetsz egyéb, lehetsz becsületes ember s egygyel
többen vagytok otthon. De te földbirtokos is voltál; földedet, mit
ősöd vérrel vagy érdemmel, vagy takarékossággal szerzett, te egy
idegennek engedted át. Eladtad egy darabját a hazádnak, mely rád
volt bízva. Mindennap olvasom hírlapjaitok hátulján, hogy a
leggazdagabb urak, kikre legtöbb volt bízva, egész falvakat, egész
tájékokat engednek át külföldi jövevényeknek. Oh! megérdemlik érte,
hogy maguk is jövevények legyenek egykor idegen országban s
koldusok a haza földén. Elég ugy-e, ha a szegény ember szereti a
hazát, a gazdag nem tartozik neki semmivel? Most jó ürügy van
megfutni minden baj elől s nagylelkűséget csinálni az önzésből, s a
szívtelennek azt mondhatni, hogy ő szabadelvű! Vannak erények,
melyek nemzetek éltéhez vannak kötve, ilyen a magyarnál az, hogy
önmagát mindenek felett szeresse. Másutt mindenütt bűn ez érzelem,
de ti nektek szent legyen ez önzés és a divatrajongások semmi faja
meg ne foszszon benneteket attól, mert boldog lehet a világ, lehet
szabad, lehet üdvözült a magyar nélkül, de magyar nemzet nem
születik újra, ha még egyszer újra támad is a világ! Eredj haza, s
ha nem tudsz egyebet használni, legalább tudj szeretni, addig míg
van mit szeretni.</p>
<p>… Egy szót sem tudtam válaszolni az öregnek, még most is
gondolkozom azon, a miket mondott. Nem tudom, mit teendek, de
aligha meg nem kísértem még egyszer a tengeri útat. <span class=
"pagenum"><a name="Page_54" id="Page_54">-54-</a></span></p>
<p class="center"><i>Leona Rózához.</i></p>
<p class="right">Új-Telep, 184–</p>
<p>(Fekete pecsét.) Atyám meghalt. Megölte a kínozott szív. Most
már csak ketten szenvedünk.</p>
<p>Mindig titkolta előlünk baját s az egyetlen orvosságot, a
vigasztalást, soha sem vette be. Orvosa átismeré baját s rég
megmondá előttünk, hogy betegsége számára nem e világrész füvei
termenek írt. Készen voltunk halálára, ő maga többször mondá
előttünk: a világ minden orvosszere sem gyógyít meg engem, s még
csak enyhíteni sem engedte fájdalmait. Utolsó perczig megtartotta
azt a catói szigort, mely alatt összeroskadt. Nem engedett magának
a hazáról beszélni soha. Midőn haldokolt, bátyám félrement ágyától,
siralmas sarcasmussal mondva: nem megyek hozzád közel, mert
betegséged rám ragad. Engem oda vont magához a haldokló. Arczán
erőt látszott venni a sokáig elkényszerített érzelem. Füleimbe
súgva mondá: iróasztalomban találsz egy ezüst szelenczét, ha
meghalok, nyisd fel, egy maroknyi homokot lelsz benne, onnan való
föld ez! onnan hoztam azt el… Mikor eltemettek, hintsétek arczomra,
hadd nyugodjék fejem – hazai föld alatt!…</p>
<h3>XII.</h3>
<p class="center"><i>Harday levele Garmadyhoz.</i></p>
<p class="right">Új-Telep, 184–</p>
<p>Midőn e levelemet kapod, már én akkor a tengeren vagyok, vagy
tenger alatt.</p>
<p>A világ itéletével nem törődöm, mondjanak rólam a mit akarnak,
de előtted bárha menteni nem is, de legalább ki akarom magyarázni
magamat.</p>
<p>Legtöbben nevetségesnek fogják találni, hogy mint a német szóra
küldött gyerek haza szökik falujába, akként <span class=
"pagenum"><a name="Page_55" id="Page_55">-55-</a></span> én is
visszafanyalodom nagy szégyennel és pironkodással az elhagyott, a
megvetett hazába. De nevessetek bár akkorát, hogy ide halljam,
irjatok rólam víg regényeket, fessetek rólam torzképeket, legyek
példabeszéddé odahaza, mindez engem meg nem tántorít akaratomban.
Én visszamegyek.</p>
<p>Nemrég meghalt az öreg Széki. Halála előtti órákban megszorítá
kezemet s odavont ágyához:</p>
<p>– Ismersz-e egy balgatag embert, kérdé tőlem, a ki legkeményebb
ellenségeivel kibékült, s legjobb barátaival haragot tart?</p>
<p>Többet nem szólt. Eleget is mondott vele. Az a balgatag ember én
vagyok. És így van az. Ha nem tudjátok egymást megbecsülni, csak
jertek ide. Én szeretném, ha minden pártvezéreinket kiküldenék ide
egy pár esztendei patvariára.</p>
<p>Az öreg Széki halála után családja sehogy sem akart elereszteni
köréből, ott kellett velük maradnom. Az ifju Géza fogytig megtartá
kiapadhatlan humorát, azt, mely a lélek legmélyebb keservéből
támad, míg testvére, Leona, oly szeretetreméltó ellentétben birta
magában egyesíteni a gyermeteg érzelgéseket a háziasszonyi
komolysággal.</p>
<p>Csak azt sajnálom, hogy fiatalabb nem vagyok, hogy elvehetném,
vagy vénebb, hogy apja lehetnék.</p>
<p>Egy este pipázva ültünk a verenda alatt Gézával, ő kötekedve
hordta fel emlékembe mindazon táblabirói anekdotákat, mik itt-ott
gyűléseken, tisztújításokon, országgyűléseken történtek közöttünk.
Előjött róla a szó, minő harczokat viseltünk egykor egymással a
zöld asztal mellett, mire én azt találtam kiszalasztani a számon,
hogy bár most is ott ülhetnénk. Erre ő vállamra üt s azt kérdi:
mért nem megyek hát haza?</p>
<p>– De már azt nem cselekszem, mondék, soha többet! Ha eljöttem,
megbántam bár, de nem vallom be; s ha itt vagyok, itt megőszülök,
itt meghalok, de vissza képpel <span class="pagenum"><a name=
"Page_56" id="Page_56">-56-</a></span> sem fordulok többet, bárha
itt volna is az özönvíz és ott az Araráth hegye.</p>
<p>Géza mosolyogva szólt, bodor füstöt eresztve pipájából:</p>
<p>– Tehát fogadjunk, hogy ön vissza fog menni Hunniába.</p>
<p>– A fejembe.</p>
<p>– Az nem sokat ér, de fogadjunk száz aranyba.</p>
<p>Kezet adtam rá.</p>
<p>Ő bement a szobájába, egy percz mulva pisztolylövést hallok
belülről s rá Leona kétségbeesett sikoltását.</p>
<p>Ijedten berontok, s im az ifjut egy pamlagra dőlve találom,
félkarjára támaszkodott, másikkal elájult testvére kezét tartá.</p>
<p>Arczán semmi változás, ajkai, szemei mosolyogtak, mint egyébkor,
hanem egész mellénye el volt már borítva vérrel.</p>
<p>Én sietve odarohantam, hogy segítsek rajta.</p>
<p>Ő halkkal mondá:</p>
<p>– Már ezen túl vagyunk.</p>
<p>– Miért tevé ön ezt? kérdém én irtózattal elállva.</p>
<p>– Látja ön, szólt ő el-elmaradozó hangon, ez a szegény leány itt
hervad miattam. Otthon jegyese van, otthon hazája van, kiket imád,
kikért örökké visszasóhajt, itt nincs senkije, a kiért itt legyen,
egyedül én. Most már én sem leszek. El leend hagyatva, s kénytelen
lesz visszamenni oda, hova én őt nem vezethetem többé.</p>
<p>– Istenemre! kiálték közbe, nem lesz elhagyatva, a még csak én
élek, apja leszek neki és testvére és védelmezője.</p>
<p>Az ifju hálásan szorítá meg kezemet.</p>
<p>– Lesz-e ön kisérője is odáig? hazáig?</p>
<p>– Akár a más világig.</p>
<p>– És ha jutalom helyett önt ezért ki fogják nevetni?
gúnyolni?</p>
<p>– Nem törődöm vele.</p>
<p>– Tehát vissza fog ön menni Hunniába? szólt haldokló hangon s
mosolyogva veté utána: és így megnyertem fogadásomat… Azt a száz
aranyat… alapítványul <span class="pagenum"><a name="Page_57" id=
"Page_57">-57-</a></span> hagyom… szegény kivándorlott scythák
számára… a kik vissza akarnak menni Amerikából… Hunniába… Percz
mulva e szavak után megszünt élni.</p>
<p>Én megtartottam igéretemet.</p>
<p>Az első fájdalom elzajlása után rábeszéltem a szegény leányt,
hogy hagyja el a földet, melyhez két sír fájdalmas emlékén kívül
semmi sem köti többé.</p>
<p>Az a kegyeletteljes gond, melyet iránta tanusíték, rávevé, hogy
ezentúl rokonának nevezzen.</p>
<p>Ha arra gondolok, hogy boldogsága kútforrásához én vezethetem
vissza, e gondolat minden más egyebet kitöröl elmémből, most már
kötelességem visszatérni, most e határozatra nem csupán szivem
gyöngesége ösztönöz többé, hanem egy haldoklónak adott fogadásom s
egy élő angyalnak földi üdve.</p>
<p>Ejh! De mit mentegetem én szivem gyöngeségét! mit iparkodom
elpalástolni azt az érzést, mely előtt lelkem meghajol! Nem
tagadom, haza akarok menni én is, mert szivem megrendül erre a
szóra: haza! mert nem kell az élet, nem kell a halál, nem kell az
üdvösség másutt sem testemnek, sem lelkemnek! mert nem akarok
boldog lenni, nem akarok ember lenni, ha magyar nem lehetek és ha
itt volna a paradicsom és abban ananászt teremne minden szál fű s
patakban folyna tej és bor, mégis haza mennék, bárha otthon meg
tövist teremne minden rög s az a négy fehér folyam az ország
czímerében olyan vörös volna is a vértől, mint maga az a vörös
mező, melyet keresztül szel.</p>
<p>Ha a magyarok istene bele nem fordít bennünket ebbe a nagy
Balatonba, egy hónap mulva megláttok.</p>
<p>Nem bánom aztán, nevessetek ki, gúnyoljatok ki, mégis jobb,
mintha megsiratnátok.</p>
<p>Isten veled! A viszontlátásig. Az édes, kedves, annyiszor
megálmodott viszontlátásig!</p>
<p class="center">* * *</p>
<p>Vándoroljatok ki! – <span class="pagenum"><a name="Page_58" id=
"Page_58">-58-</a></span></p>
<h2>ADAMANTE.</h2>
<h3>I.</h3>
<p>A természet hallgatása egy nagy fehér könyv, teleirva láthatlan
betűkkel, miket csak azok olvashatnak, kik szent ihlettel nyitják
fel lapjait.</p>
<p>A természet hallgatása nagyszerű, titokteljes tanítás, melyet
csak azok hallanak, kik sziveik dobbanását megtudják érteni.</p>
<p>Én olvastam e könyvből, hallgatám e tanítást és megtanultam
belőle: hogy az ember kicsiny, parányi.</p>
<p>Én jártam emberlaktalan földeken, hová a vadmadár messze hegyek
közül hordja martalékát; hallgatott a sivatag, néhány kő hevert
elszórva itt-amott, hajdan oszlopok lehettek, a fű túlnőtt rajtok,
és én megtanultam tőlök, hogy az ember dicsősége felhőárnyék.</p>
<p>Én jártam a legmagasabb sziklaormokon éjféli holdvilágnál, hideg
csöndes éjszakán, egyedül; nem hallva egyebet, mint saját lépteim
kongását, a földről oda semmi hang nem hallik, a villám is némán
czikázik át a megritkult légben. A csillagok ragyognak, a tejút
fehéren emeli kedett ki a sötétkék égből, a félhold tündérhajósként
úszott észrevétlen futással ezüst csónakával, s távol gyönyörűen
fénylett a Sirius. Minden, minden azt beszélte, hogy nagy az
Isten!… Csillagok futottak alá, a futó csillag akkor kezd fényleni,
mikor leesik. Gondolkoztam az ember boldogságáról.</p>
<p>A hallgatás örök tanácsadó. Hisz a lelkek nem beszélnek
egymással fenhangon.</p>
<p>… Gyakran, ha az ember mély erdők között jár, keresve a merre
nincsen út, s véletlenül a sűrű vad csalitban egy elpusztult házra,
egy égett fára, egy kiszáradt kútra, egy nagy gömbölyű halomra
akad, mintha egy ott <span class="pagenum"><a name="Page_59" id=
"Page_59">-59-</a></span> lakó szellem ilyenkor egész történeteket
mondana neki azon elhagyott helyekről;… az özvegyasszonyról, ki a
kis házat lakta s a szép leányról, ki szülőjétől megszökött s nem
ment vissza többet; a bujdokló rablókról, kik az égett fatörzsnél
melegedtek hideg őszi éjszakán; a csendes ábrándos dalokról, miket
vízhordó hajadonok énekeltek a kútra járván, s régi vad ütközetről,
melynek halottait egy rakásra hányva támadt a zöld halom, mintha
valami mind ezt elmondaná…</p>
<p>Épen, mint midőn az ember aluszik, s a nagy csöndben egy
hárfahúr elpattan, a hangot álmában meghallja, de nem ébred föl rá,
hanem mondhatlan különös énekkel álmodik utána: mit tündérek és
daemonok kara zeng, a szél besüvölt ajtaján, s ő viharos úton
álmodja magát, sötét fergeteg éjben ázva, rettegve; erdők, mocsárok
közt bujdokolva s örül, hogy nem úgy van, a mint fölébred; az
éjmadár ablakára repül, egyet visít, s az ember megálmodja halála
óráját.</p>
<p class="center">* * *</p>
<p>Szélcsend van, a tenger sík, végtelen tükrében a fölötte eljáró
nap nézi fényes arczát.</p>
<p>Sehol sem látszik partja a víznek, sehol sem látszik felhője az
égnek, csak néha rémlik meg forró délutánokon a fata morgana tündér
játéka a vizek fölött, mely órákig eljátszik magában, pompás
ködvárosok változó képeit mutatja, odalehelli a tündérien csodás
légpalotát az égre… s egyszerre eltünik, mint kétes álomkép.</p>
<p>Csupán a két nap jár egykedvű ragyogással. Az egyik az égen, a
víztükrén a másik; együtt támadnak keleten, együtt hunynak el
nyugoton, emberhang nem ébred jöttükre, harangszó nem kíséri
leáldozásukat, sugaraiknak nem örül semmi, nem zöldül, nem virágzik
ki tőlük, áldatlanul járják végig a kietlen kék pusztaságot…</p>
<p>… A sík tengersivatagon félig elpusztult hajó roncsolt váza
úszik. Feketült viharszaggatta gályarom, mely hajdan <span class=
"pagenum"><a name="Page_60" id="Page_60">-60-</a></span> tarkára
volt festve, még látszanak néhol az aranyozott arabeskek a
párkányok alatt s a lőlyukaknál. Egyetlen árbocza áll csak, az is a
víznek hajlik, vitorlái foszlányokra rongyolva lógnak alá, a függő
lobogó szineit kivette a verőfény, sem a zászlót, sem a vitorlákat
nem mozgatja a szél. A kormány ki van facsarva helyéből, a vihar,
mely bordáit összezúzta, fél oldalra fektette a hajót, hogy el ne
merülhessen; a párkány korlátjáról tépett kötélhágcsó s elszakadt
horgony-láncz lóg alá a vízbe, a foszló gerinczekre halványzöld
tengervirág indái kapaszkodnak s a megmerült hevedereken
haragoszöld hinárnövényzet úszik, sűrű iszapos szakállát hosszan
lebegtetve a pihenő habokban, közte szines tengeri kagylók ütöttek
tanyát, szivárványos csigahéjjaik tarkállanak a verőfényben. A hajó
orrán egy aranyozott nőalak van kifaragva, kezében ó idomú
serleggel, s egyfelől a hajó oldalán még olvasható nagy aranypiros
betűkben e név: «Circe».</p>
<p>Az egész hajó szomorú pusztulásra vált roncs; a vészmadár bátran
mer leszállni árboczára, ha a szélcsendet elunta s éhező czápasereg
nem kíséri bolyongó útját, megy, czéltalanul tévelyegve a végtelen
oczeánon, merre a szél vak szeszélye űzi.</p>
<p>Némán, csöndesen, mint sápadt viaszképek, fekszik két halott az
árbocz tövében: egy férfi és egy nő. Fiatalok voltak mind a ketten,
de a halál vénekké tette őket. Időtől megvásott halvány
selyemköpeny fedi mind a kettőt, tarka világos selyem; nehéz
vitorlagerenda, mely rajtok keresztül fekszik, nem engedé, hogy a
vihar őket is lesöpörje onnan, mint a többit. Egymást átölelve
tartják, arczaik sáppadt vonalain még most is ott ül a fájdalom,
mely több mint a halál fájdalma és rémségesebb. A nő haja szőke, a
férfié fekete, kúszált és összecsapzott mind a kettőé. Látszik,
hogy a férfi épen karjain, ölébe fogva vihette legkedvesebbjét,
midőn a leszakadó pózna egy csapással mindkettőjöknek egy halált
adott. A nő feje hátra hajlik, a férfié a nő keblén pihen és mind a
kettő oly <span class="pagenum"><a name="Page_61" id=
"Page_61">-61-</a></span> néma, oly mozdulatlan! Az æquatori égető
nap mumiákká szárítá őket.</p>
<p>A fennálló árbocz keresztpóznája végén zöld szárnyú, pirosfejű
madár ül, egy kajdács (papagáj), egyetlen élő lény, mely a hajó
lakosaiból életben maradt, ott ül, körülforgatva fejét, meglebbenti
aranynyal játszó szárnyát s a hangtalan csendbe méla hangon e nevet
kiáltja: «Adamante! Adamante!» s ismét behúzza fejét, sóhajtva hörg
és összegubbad, vagy bókokat csinál a légbe s bóbitájával
játszik.</p>
<p>Olykor leszáll a hosszan aluvókhoz, s a körülök döngő aranyzöld
legyeket kapkodja, azokkal él, – majd fölibök röppen, szárnyaival
szelet hajt arczaikra, orrával ruháikat rángatja, fejét kezeikhez
dörzsöli s bús, rekedt hangon kiáltja: «Adamante! Adamante!» oly
okos, oly érző bánat látszik szemeiben, midőn a holtakat költögeti,
s kedves fejét arczaikhoz nyomja. Azután ismét beteg, lankadt
hibbanással fölröpül az árbocz tetejére s a távolba bámul.</p>
<p class="center">* * *</p>
<p>Angol hajósok sokat tudnak beszélni egy babonás tengeri rémről,
melyet «röpülő hollandinak» neveznek, kivel a mely hajó találkozik,
okvetlenül szerencsétlenség fogja érni. Ez egy hajó árnyképe,
melyen ködszerű emberi alakok látszanak jőni, menni, mintha rendes
matrózmunkát végeznének. – A kapitány a hajófedélzeten áll, hallik
tompa, szélcsapásszerű parancsszava, hallik a hajókötelek
csikorgása, a mint a póznákhoz fenődnek, hallatnak az evezők
csattanásai, a hajó himbolygása, de e hajó nem jár azon az úton,
mely felől a szél fú, nem is hagy maga után a vízben barázdát; az
egész csak test nélküli tünemény, eltünő ködalakja egy meghalni nem
tudó kisértetnek.</p>
<p>Ki a repülő hollandival találkozik: vagy vihart kap, vagy
hajótörést szenved, vagy rablókkal jut össze, vagy a halálos
sárgahideglelés üt ki hajós népe között, de valami
szerencsétlenségnek kell rajta történni; e hiedelem miatt,
<span class="pagenum"><a name="Page_62" id=
"Page_62">-62-</a></span> hol a hajós kapitány némileg babonás,
minden czéltalanul bolyongó elhagyott hajóhoz nem örömest
közelítenek a tengerészek.</p>
<p class="center">* * *</p>
<p>Adamante… idegen hangzású név… És egy halott-arcz.</p>
<p>Körül a halálos hallgatás.</p>
<p>Hallgatás az égen, hallgatás a vizen, hallgatás a holtak
ajkain.</p>
<p>Mi van a némaság könyvében megirva e névről «Adamante» és ez
arczról, mely ifju és halott, és e hajóról, mely ormán Circe
aranyzott mellképét viseli, és e tengerről, melyen azt a kósza
szellő fel- és alá űzi?…</p>
<h3>II.</h3>
<p>Az öreg Rynn Tamás hetvenkét esztendős volt, midőn
megházasodott.</p>
<p>Ha fiatal ember nősül, élni óhajt; ha vén ember vesz feleséget,
halni készül. Amaz gyönyörteljes élettel biztatja magát, nyugalmas
meghalálozással emez. Néha aztán megfordítva üt ki a dolog.
Nyugtalan élet fogadja azt, ki nyugodt halálra várt, siratatlan
halál, ki a boldog életet remélte.</p>
<p>Tizennyolcz év előtt, mikor még Rynn Tamás legszebb idejében
volt, úgy szólván alig 54 éves, egy éjjel csecsemősirás verte fel
álmából. Kinyitá a neszre ablakát, mely körül sűrű szőlővenyigék
fonódtak s a borág levelei között egy csinosan fonott kosárkát
pillanta meg, melyben gondosan letakarva és bepólálva kis,
hathónapos gyermeket ismerhete fel a kétes csillagragyogásnál.</p>
<p>Rynn Tamás soha életében nem boszankodott. Soha szomorú nem
volt, nem panaszkodott felebarátjaira, nem czivakodott ügyfeleivel,
senkit meg nem bánta, senkit meg nem csalt és senkit nem gyűlölt.
Kérni nem lehete tőle <span class="pagenum"><a name="Page_63" id=
"Page_63">-63-</a></span> olyat, a mit meg nem adott volna, és ha
nem teljesíthette azt, vigasztalhatlan lett utána, – s mind e
mellett is különös istencsodájaként napról-napra tehetősebb,
gazdagabb lőn; noha 54 év előtt ő is oly szegény talált fiu volt,
kinek sem atyja, sem hazája, a jó Istenen és az országúton kívül.
De ifju éveiben kegyetlenül szorgalmas vala és takarékos; fogadott
apja kereskedőnek nevelte, mely egyedüli pálya azokra nézve, kik
születési előjogok, uradalmak és százados ősök nélkül születtek a
világra. Törhetlen szorgalma, lelkéhez nőtt becsületessége s józan
értelme szerzék meg azt neki, mibe más beleszületik: gazdagságát s
az emberek becsülését. – Maga a szerencse is különösen látszott őt
kegyelni; bár mihez fogott légyen, azon Isten áldása volt.
Vállalatai hirhedtek voltak fényes sikerökről, s tanácsadásai
aranyat értek, mint az oraculum szavai. Magánéletében maga volt a
jóság és szelidség eszményképe, a legkisebb szivesség, melylyel
valaki iránta viselteték, örök hálára birta őt lekötelezni; míg
saját jóteményeit oly szerényen birta kiosztani, mintha ő tartotta
volna szerencséjének, ha más azokat elfogadja.</p>
<p>Rynn Tamás vevé az ablakába tett csecsemőt, kivevé a kosárból,
melybe kis rézlapra fel volt irva, hogy a gyermek leány hat
hónapos, meg van keresztelve, neve Adamante. A gyermek sírt, Rynn
Tamás addig hízelge neki, karjain duczolva s apró danácskákat
dúdolva neki, míg elaludt, s akkor saját ágyába lefekteté,
betakarta s egész éjjel ébren járt fel s alá szobájában kezeit
örömteljesen dörzsölve, s minden fordulónál le-lehajolva a kis
alvóra, hogy őt megnézze; másnap beszaladgálta a félvárost azon
örömhírrel, hogy az ég egy kis gyermek-angyallal áldotta meg, kiben
ezentúl élte végreményeit látja felvirulni s kit szeretni fog, mint
édes gyermekét.</p>
<p>Tamás mind ez időig nőtelen, családtalan volt. Ifjusága sanyar
és nélkülözések között folyt le; férfikora legszebb éveit álmatlan
szorgalom és edző küzdelmek foglalák el, s törvénye a természetnek,
hogy kiket az emberiséget szeretni <span class="pagenum"><a name=
"Page_64" id="Page_64">-64-</a></span> hívott fel, azokat megkiméli
a szerelem önző szenvedélyétől. Tartózkodó, szinte félénk
magaviselete a nők irányában azon köz-hitet terjeszté felőle,
mintha nőkerülő lett volna; társaságokban a kiállhatatlanságig vitt
szerénysége, minden jelentéktelen csekélységért alkalmatlanul
hálálkodó önbecsmérlése valódi nyűgévé tették őt a finomabb
társalgásnak, melynek egyik elve az, hogy az ember saját magának
jelenlételét észre se vegye, ő pedig képes volt makacsul állva
maradni azon szék mellett, melyet egy ünnepeltebb hölgy saját
kezével húzott elébe, mintsem e soha nem érdemlett kitüntetést
elfogadta volna.</p>
<p>Ötvennégy évig nem birta elhinni, hogy őt valaki szeretné, hogy
volna rajta mit szeretni. Szivében soha asszony képe meg nem
fordult; – voltak, kiket imádni tudott, mint nem nélküli angyalt
szokás imádni, vágy nélkül, mintha Isten csak látni és nem ölelni
teremté vala őket; de az gondolatjában sem fordult meg soha, hogy ő
iránta valaki érezni tudjon. – Óh higyjétek el, vannak szelid,
alázatos characterek, kiknek azon érzelem beljutalma, melyet ha
tettetniök kellene, ha velök nem született volna: beléhalnának.</p>
<p>Gyermekkorában nagy pusztitást tett Rynn Tamás arczán a himlő.
Tekintete csak akkor nem volt kellemetlen, ha hideg komolyságot
kellett kifejeznie, különben minden vonal torzítva, visszásan ütött
ki rajta; mosolygásától épen elfutott, ki hozzá szokva nem volt. És
ő ezt jól tudá. Szelid, jámbor lélek volt, de nem bárgyú,
elfogadott mindent, nem panaszolt semmiért, de észrevett mindent;
jól hallá sokszor, mint nevetnek hátamögött fiatal gyermekleányok,
kiknek egy-egy ügyetlen bókot próbált mondani. Tudta, hogy őt
nevetik.</p>
<p>Volt tehát mégis végre egy élő teremtés, kit a sors hozzá azért
téveszte, hogy élte végnapjaiban szeretve legyen. Úgy kelle lennie.
Ő gazdag volt, s napjai, mint hivé, számlálva voltak. Kellett egy
élő lénynek támadnia, ki mindazon élvet, melyet ő félszázados
élettől megvonva, félrerakott, <span class="pagenum"><a name=
"Page_65" id="Page_65">-65-</a></span> utána örökölje s becsületes
izzadság-adta jólétért, melyet egy gyermek lelke még remélni sem
bir, – nem hogy számítna rá, – önzéstelen ragaszkodással szeresse
őt.</p>
<p>A szeretők szerelme hetekig, hónapokig tart, kezdete van, vége
is van; – férj és nő szerelme határozatlan idő; – a gyermek addig
szeret apát anyát, míg gyermek: de a szülők szerelme eltart a
halálig és tán túl is rajta.</p>
<p>Rynn Tamás áldva találta magát e szeretetben. A gyermek két év
mulva elkezdé őt apának híni, új két év mulva térdein hallgatá
tündér meséit, később apja nevét is le tudta irni, majd erszényeket
s hálósüvegeket hímzett születésnapjára, s midőn 17 éves volt,
szendeségben és alázatosságban még fogadott apját is fölül
mulá.</p>
<p>És minő szép volt. Boldogságos Isten! Az emberek vétkeztek, ha ő
a templomba ment, mert nem néztek az oltárra, hanem ő reá.</p>
<p>Az öreg Rynn Tamás ekkor már 70 éves volt, s egyetlen fekete
szál nem volt fehér hajfürtei között. Fogadott leányát egyszerűen,
pompa nélkül nevelé, ismeretlenségében a jónak és rossznak, mint
szokták minden jó szülők, kik szeretik gyermekeik lelkét
mezítelenül hagyni; – az ártatlanság öltözetlenül jár.</p>
<p>Még egy év folyt le s Rynn Tamás és Adamante életideje egyenlő
számokban iraték, azon különbséggel, hogy egyikben a hetes szám
hátul állt, a másikban elől, Adamante volt 17, Tamás 71 éves.</p>
<p>Tizenhét éves korában kezd a leány szívdobogásokat érezni;
érzelmeket, mikkel nincs tisztában, s mik fölött magában elpirul.
Sóhajtozni kezd fájdalomérzet nélkül, s örömrepesés reszket át
lényegén, melyről nem tudja, honnét jő. Az alvó forrás fölfakad, s
buzogni kezd visszafojthatlanul, s hogy életnek vagy halálnak vize
lesz-e az, mit abból inni fog: az a jövendő sejthetlen titka.</p>
<p>Rynn Tamás kezdé észrevenni, hogy gyermeke nem szereti többé
úgy, mint az előtt! Jól tudá, mert emberismerete vén volt, hogy itt
az idő, melyben a halvány <span class="pagenum"><a name="Page_66"
id="Page_66">-66-</a></span> szűzcsillag, mely eddig a gyermekszív
ismeretlen világa fölött derengett, halványulni kezd egy
hatalmasabb érzelem hajnalodó napvilágától… s megijedt ez
eszmétől.</p>
<p>Az apa megijedt azon gondolattól, hogy leánya nem gyermek
többé!</p>
<p>És gondolt egy balga tervet magában:</p>
<p>Egyszer fölvilágosítá a leányt, hogy ő neki nem apja, csak
gondviselője. Ez volt a legelső botlás, mit Rynn Tamás 72 éves
korában elkövetett.</p>
<p>Hány emberélet, hány léleküdv lett semmivé e botlás miatt!</p>
<p>Ez időtől fogva Adamante selyem és bársony öltönyben kezde
járni, gyémántokat és igazgyöngyöket viselt, zörgő hintóban járt,
négyszer öltözött napjában és kezdett örülni a világnak.</p>
<p>Tamás jól számított. Jól, de boldogtalanul.</p>
<p>Félt, hogy a leányt elviszik tőle, s vele együtt elviszik azon
egyetlen lény szerelmét, mely életében övé volt. – De jól
számított. A leány egyenként kiadott kérőin. Gazdag őt nem vehette,
mert tudva semmije sem volt; szegényhez nem mehetett, mert a
kényelmet és ragyogást megszokta.</p>
<p>Hetvenkét éves volt Rynn Tamás, midőn megházasodott.</p>
<p>Megkérdé a leánytól, hogy akarja-e holtig e kényelmeket birni,
mikkel most elhalmoztatik? Van-e türelme egy vén ember súlyos
napjait megosztani, annak szeszélyeit tűrni, betegségében ápolója
lenni? őt szeretni?</p>
<p>A leány igent monda rá, hisz Rynn oly jó ember volt, mint senki
más s azon felül jóltevője és gazdag ember. Azt pedig senki sem
mondá meg a leánynak, hogy az vétek, iszonyú kimenetelű vétek,
férjül választani azt, ki mellett a szivben egy hang sem szólal
meg; hogy ebből fakad minden kárhozat, minden átok, mit ember saját
fejére idézhet, s melyből Isten sem szabadít ki, mert az
megcsúfolása az Isten törvényének. <span class="pagenum"><a name=
"Page_67" id="Page_67">-67-</a></span></p>
<h3>III.</h3>
<p>Bűvészek és alchimisták ismernek egy mérget, mely magában
használva hatástalan, ártatlan alvószer; de ha egy cseppet belőle
egy pohár méz közé öntenek, s e mézet félévig hagyják állani, félév
mulva a halál italává változik az. Kinek homlokára kennek belőle,
iszonyúan megőrül; ki megszagolja, elszáradnak tagjai tőle; ki
hozzá ér, teste undok lesz és fekélyes; ki megkóstolja, kínok
között halálozik meg és halál lehelletéből ragadó pestis támad.</p>
<p>Látjátok, ez a méreg nem mese! Van egy indulat, melyről nem
adhat magának senki számot, hogy hol vevé? Szivében hordá-e
születése óta, mint alvó szörnyeteget, melyet bűbájos szem
tekintete ébreszte fel, vagy véletlenül lopta magát a gyanútalan
szívbe, mint kigyó, mely a mezőn alvó száján belopózik? Egy cseppet
e méreg-szenvedélyből a legtisztább női szívbe, melyből egykor
angyalok olvasták ki reggeli imájokat, s mint az átkozott ingovány,
melynek fertője az égető nyári naptól csoda-állatokat fogamzik, –
mint a cadinei kút, melybe a ki letekinte, saját élete
legborzasztóbb eseményeit látta meg benne, sötét lesz az és
iszonyatokkal tele, minőkről józan léleknek fogalma nincs, minőket
csak a lázbeteg háborodott phantasticus álmai mutatnak elő… Ki még
nem ismeri ez indulat nevét, kinek e soha nem látott képről álmai
nem beszéltek, ne ismerje azt meg soha; de ki szivében ez igézetes
méreg olthatlan égetését kezdi édes kínnal élvezni, keresse fel
azon helyet, hol legjobban meg szokta imáit hallgatni Isten, s
imádkozzék szivének meggyógyulásáért, mert őrültség, halál és örök
elkárhozás magvai vannak abba elvetve…</p>
<p class="center">* * *</p>
<p>Rynn Tamás félév óta volt nős és mint hitte, boldog. Nejének
szépsége ünnepi tünemény volt a világban, szendesége <span class=
"pagenum"><a name="Page_68" id="Page_68">-68-</a></span>
oltármalaszt férje szivében, ki hosszú életének vég alkonyán kezdé
a boldogság menyei élveit ismerni.</p>
<p>Embernek, ki teljes életében sanyarú nélkülözéssel, gyötrő
fáradsággal, gondokkal vesződött, hirtelen a legédesebb gyönyör
teli poharát emelni ajkaihoz, élvezni azt, mi a léleknek és szívnek
legmagasabb öröme, birni mindent, mit a legmerészebb fiatal szív
bűbájos álmai igérnek, oh hisz ez nagyon is szép volna átmenetnek
egyik életből a másikba! Minden gyönyört, mit az ember egy 70 éves
életből félre tett, egy utolsó év alatt végig élvezni s azután
meghalni!</p>
<p>Álom! Álom!</p>
<p>Pazar fénynyel vevé körül ifju nejét az öreg férj. A nő
félgyermek vala még s örült a szédítő ragyogásnak, melyben mint
oltárkép bálványoztatott. Nem volt óhajtása, mely azon perczben,
midőn sejteni hagyá, ne teljesült volna. Az egykor oly takarékos
Rynn szórta a pénzt neje legapróbb szeszélyeiért, ki helyzetének
ujdonszerű ragyogásában a vigalomzaj mámoradó változatai közt
feledé ifju ábrándjai álomképeit, mik lelkében oly szépen
ragyogtak, mikor még a gyémántok ragyogásait nem ismeré.</p>
<p>Egyszer egy ritkaság-gyűjteményben egy gyönyörű papagájt látott
meg a nő azon legritkább fajból, mely az emberi hangokat oly híven
eltanulja s annyi elmés öntudatos ösztönészszel bir, hogy szinte
azon gondolatra lehet jőni, mintha e madáralakban tán egy
elátkozott emberlélek volna rejtve. Adamante rendkívül megszerette
e szép állatot. A tulajdonos pedig semmi áron sem akart megválni
tőle. Rynn Tamás sóhajtozni látta nejét, elveszni látta arcza
mosolyát, s addig hízelge neki, míg elcsalta vágyainak titkát, s
másnap neje szobájában volt a papagáj. Mondják, hogy mesés nagyságú
pénzáldozatába került ezúttal a jó öregnek nejének visszaidézett
mosolygása.</p>
<p>Azonban az elkényeztetett szeszélyek örömei nem tartósak. Néhány
hét alatt Adamante ismét bús, szórakozott kezde lenni. Méla
hallgatagsága, epedő arczszine, önfeledt <span class=
"pagenum"><a name="Page_69" id="Page_69">-69-</a></span> sóhajai
nem kerülheték ki szüntelen aggódó férje figyelmét. – «Valami
hiányt érez ismét, gondolá magában, valami után vágyik s nem meri
megmondani; bizonyosan attól fél, hogy nem fogja megnyerni.» – S
jól gondolá: vágyott a nő, de vágyait nem mondá meg a férjnek s ez
nem tudta azokat kitalálni.</p>
<p>A nő napról-napra haloványabb, epekedőbb lett: semmi nem adott
neki örömet többé, semmi nem érdekelte s szemei gyakran ki voltak
sírva.</p>
<p>Rynn Tamás szemeit pedig kerülte az álom, mert nem birta sejteni
rejtett okát e néma, szomjas epedésnek.</p>
<p>Egy álmatlan éjjel úgy tetszék Rynn Tamásnak, mintha nehéz
nyögést hallana neje szobájában: meg-megszakgatott élénk
fohászokat, mik úgy hallatszának a néma csöndes éjben, mint melyek
haldokló ajkairól válnak el. Ijedten szökék föl nyughelyéről Tamás
s oda sietett a nő hálóteremébe. Adamante mélyen aludt és álmodott,
álmainak kínos jeleneteit árulá el néha a léleknyomás alatt küzdő
kebel vad nyögése, néha egyes rebegő szó hagyá el ajkait, értetlen
álomhebegés hangja. Arcza égett, keble szilajon hullámzott, majd
néha hirtelen el-elmaradt sebes pihegése, mintha rögtön elhalt
volna alatta minden élet, s ajkai megnyiltak és tagjai
reszketének.</p>
<p>Beszélni kezde álmaiban.</p>
<p>– Ah! sóhajta, nem hallod a denevér szárnyának csapását?… A
fekete éjszakában csillagok ragyognak… Az a fehér ott az én
csillagom,… ama sötét vörös ott a tiéd… ne közelíts, ne közelíts;
megégetsz!… Szivemben égnek sugáraid!… A csillag meg akarja
csókolni szivemet!… El! – ne nézz rám! Feketék szemeid mint a
pokol, s valami ég bennök, mint elkárhozottak lelkei a pokolban…
Hallod mit mond a halálmadár?…</p>
<p>«Bűn, bűn, bűn!»… Bűnös vagy!… én is az vagyok… Jer, rejtsük el
magunkat, itt meglát az Isten. Még itt is meglát… Fekete az éj,
szivem dobog, a csillagok az ablakon benéznek, a halálmadár
sikolt!… Ah, takard <span class="pagenum"><a name="Page_70" id=
"Page_70">-70-</a></span> el arczomat, ne ismerjenek rám! Ah!
Agathodæmon! Agathodæmon!…</p>
<p>Nehéz veriték gyöngyözött a nő homlokán s lélekzete rövid volt
és szakgatott, mint a lázban beszélőké. A férj azt hivé, hogy neje
beteg s aggódva sietett segélyért. A mint a mellékterem ajtaját
benyitá, hirtelen egy ismert hang kiálta elébe: «Lassan, lassan,
Agathodæmon! az éj hallgat! az éj hallgat, Agathodæmon!» Lóra volt
az, a papagáj, mely ezt mondá…</p>
<p>Tamás megdöbbenve összerezzent e szóra. – Mi ez az Agathodæmon?
– Tehát e beszélő állat is eltanulta már ennek nevét? Ki ő?
Kétségektől kínozva álla meg a madár előtt, mintha újabb szavait
várná. Az pedig elkezde egy jókedvű skót népdalt énekelni és
felkaczagott. «Ki ez az Agathodæmon?» kérdé öntudatlanul Tamás,
mintha azt hinné, hogy e madár megérti kérdését. Ez azonban tollai
közé húzta fejét: «Brrrr! hideg van!» monda és lehunyta
szemeit.</p>
<p>– Lóra, Lóra! monda hizelgő hangon az öreg, a madár fejét
reszkető kezekkel kezdé simogatni. Lóra felborzolá bóbitáját s
elkezde oly hangokat adni, minők az ajtónyikorgáshoz hasonlítanak,
azután véghetlen sokáig pisszegetett, majd sóhajtozni kezde minden
képzelhető hangváltozatokon, végre a csókolózás minden nemeit kezdé
utánozni a szende olvadás hangjától a legszenvedélyesebb
csattanásig s az egészet egy óriási fülijesztő csikorgással végzé
be, mintha ezer ablaküveget körmöltek volna végig egyszerre, s
ötöt-hatot kukorított utána nevetségesnél nevetségesebb
variatióiban a gyékény hangoknak.</p>
<p>Rynn félve, fendobogó szívvel figyelt a madárra. Ez ismét újra
kezde csókokat hányni s mikor belé fáradt, bohó komolysággal
sóhajta fel: «Ah Agathodæmon, te rossz szellem vagy!» s erre
felkaczagott gúnyos, hosszú, boszantó hahotában s végül elkezdé az
«O du lieber Augustin» nótáját fütyülni.</p>
<p>Rynn szörnyű sejtelmek közt hanyatlott egy közel karszékbe.
<span class="pagenum"><a name="Page_71" id=
"Page_71">-71-</a></span> Agyában a gyanú villámai kezdék
világítani az ismeretlen sötétet.</p>
<p>A madár újabb mutatványokhoz kezde. Úgy tett, mint mikor a
pisztoly felhúzott sárkánya kettőt pattan s azután felsikoltott:
«Nem szabad, Agathodæmon, ne halj meg; én szeretlek! – szeretlek,
Agathodæmon, ne halj meg, ne halj meg! – ne – halj – meg!»… és
elkezde zokogni, szüntelen Agathodæmon nevét szőve remekül eltanult
sírása hangjai közé.</p>
<p>Rynn megsemmisülve tántorgott vissza hálószobájába és sírt egész
reggelig, mint a gyermek s fehér hajával törölte könyeit.
Reggelfelé elaludt, s késő dél volt, mire fölébredett. Legelső, mit
megpillanta, Adamante nyájasan mosolygó arcza, ki őt fölkelteni
jött. A bájosan halovány nő leült az öreg ágya szélére, bársonypuha
kezeit végig vonta homlokán, s azt kérdé tőle, hogy mit
álmodott?</p>
<p>– Valami igen rosszat kellett álmodnom, válaszolá Rynn, nagyon
rosszat; és különös, hogy párnáim nedvesek a könyektől, miket
álmomban kisírtam.</p>
<p>– Mondd el álmodat, szólt tréfásan a nő, én majd álommagyarázód
leszek.</p>
<p>– Holtak szavait hallám, felele a férj, denevér szárnycsapást, s
halálmadár visítását…; egy élő madárral beszéltem, s ez oly szomorú
történetet mondott, hogy könyeim fakadtak utána. Álmomban azt
hittem: vért sirok, pedig víz volt; jó hogy csak álom!</p>
<p>Adamante nyugodtan, meg nem hunyó szemmel, el nem piruló
arczczal állta ki férje szilárd, kemény tekintetét. «Ez azt
jelenti, felele könnyű mosolylyal, hogy tegnap igen későn
ebédeltél», s hizelegve csókolá az őszfürtös homlokot, s szemeibe
mosolyga nyájasan.</p>
<p>Rynn majdnem elhivé, hogy álmodott. Semmi gyanúra igazító nyomot
nem talált, mely az éjjel hallottakkal egybefüggésben lett volna.
Egy párszor titokban Lórát is elővevé, beszélt a madár tarka
dolgokat, de a tegnapiakról semmit, semmit; sipolt, gyalult,
dugókat pattantott szájával, <span class="pagenum"><a name=
"Page_72" id="Page_72">-72-</a></span> de csókot nem utánzott, s
valahányszor Tamás e nevet súgá neki «Agathodæmon», a helyett hogy
utána mondta volna, szüntelen azt válaszolta rá: «filou,
filou!»</p>
<p>Délután eltávozott hazulról Tamás s csak késő éjjel jött meg,
mikor már mindenki aludt a háznál. E nap látták őt ismerősei
először szomorúnak. Arról gondolkodott, hogy miért nem tud az ember
meghalni, ha egyszer megvénült? Mikor már senki sem szereti, mikor
mindenkinek terhére van, mikor nincs tovább miért élnie… E
gondolattól eltelve ért lakába, búsan, elcsüggedten s a mint
fáradtan karszékébe rogyott, ősz fejét tenyerébe temetve, nejének
kedvencz madara e szókat kezdé többször elcsevegni feje fölött:
«Hát sohasem halnak már meg az öregek?»</p>
<p>Rémülten riadt fel ültéből Rynn. Mintha saját gondolatja hangját
hallotta volna kimondatni. Ah, tehát másnak is eszébe jutott már,
hogy ő oly soká él!</p>
<p>«Ha nem jő a halál, érte kell küldeni», monda nejének kedvencz
madara.</p>
<p>Rynn szivében érzé elfagyni a vért.</p>
<p>«Tamás szereti a theát nagyon.»</p>
<p>Hát csakugyan ő!</p>
<p>«Szép volna egyszer zöldczukrot tenni theájába.»</p>
<p>«Fehér eléfántcsont! csevegé Lóra, fehér szelencze, zöld czukor
benne.» – Hahahaho! – «Agathodæmon, légy átkozott!» Hahahaho!</p>
<p>– «Jól el tedd, jól elzárd, éjjel tedd a fejed alá… Fehér
elefántcsont szelencze, zöld czukor benne.» Hahahaho!… Agathodæmon
te ördög vagy – zöld czukor benne. Ha az öreg nem akar aludni,
három késhegyével ebből… majd nagyot aluszik… föl sem ébred többet.
Hahahaho! «Három késhegyével…»</p>
<p>Rynn Tamás borzalomtól reszketve, fölmeredő fehér hajzatával,
kiülő szemekkel, némán megnyilt ajkakkal hallá e szavakat,
tapogatózva közelíte neje hálókamrája felé, lábai megrogytak
alatta, lélekzete elfulladt. Belépe. A nő aludt. Fehér vánkosai
közé hajtá szép szőke fejét. <span class="pagenum"><a name=
"Page_73" id="Page_73">-73-</a></span> Fehér karja feje fölé volt
emelve, ujjaival szőke fürteibe merülve, az ujjak legszebbikén
Tamás jegygyűrűje. Oly nyugodtan aludt, mint ki angyalok felől
álmodik. Ajka mosolygott, keblén piros szalaggal volt összekötve a
finom patyolat. Vánkosain is piros szalagok voltak. – Tamás minden
ízeiben remegett, csak azon keze nem reszketett, melylyel az alvó
fehér vánkosai alá nyult, óvatosan járt alatta kezével, ujjai már
épen fejecskéje alatt voltak. Hirtelen egész teste összerázkódék,
csak keze nem, mely egy sima, hideg szelenczét tapinta meg.
Elővonta azt csöndesen. Szép kis elefántcsont szelencze volt.
Odalépett az éji lámpához, felnyitá a szelenczét, benne apróra tört
zöld por látható, melynek szaga hasonlított a keserű mandoláéhoz.
Istenem, Istenem! sóhajta Rynn. A nő erre megfordult álmában,
kinyújtá karját s ajkaihoz ölelve fehér vánkosát, megcsókolá azt, s
e nevet suttogva: Agathodæmon! ismét tovább aludt.</p>
<p>Tamás kétségbeesve távozék el saját szobájába s reggelre
halálkínok között találtatott ágyában, a neki szánt mérget mind
bevevé, a szelenczét pedig elégette.</p>
<p>… De mégsem halhatott meg, ügyes orvosok kiragadák őt jóltevő
halála kezéből s visszaadák életét. – Oh minő nyomorult életet
adtak vissza neki!</p>
<p>Midőn legelsőbb fölnyitá szemeit, fényes reggel volt, a nap
besütött a zöld ablakfüggönyökön, a kertben énekeltek a madarak; ő
felemelte fejét és kérdezé: «Hát soha sem lesz már reggel? meddig
fog még ilyen sötét lenni? nyissátok ki az ablakot, vagy gyujtsatok
lámpát, nem szeretem a sötétséget.»</p>
<p>A boldogtalan a méreg hatásától örökre elveszté szemei világát.
Nem halt meg, hanem megvakult…</p>
<h3>IV.</h3>
<p>Így élt még egy hosszú hónapig. Minden este azon gondolattal
hagyta magát ágyába vezettetni, hogy majd ez <span class=
"pagenum"><a name="Page_74" id="Page_74">-74-</a></span> éjjel meg
fogják ölni, várta fölébredését az örökéletre s minden reggel
felébredt az örök éjszakára.</p>
<p>Sokan látogatták; jóakaratú vigasztalók, kik nem győztek előtte
dicséretekkel halmozni egy gyászba öltözött nőt, ki éjet és napot
virraszta a beteg ágya mellett, kinek hűs kezét gyakran megérzé
homlokán a szenvedő.</p>
<p>Ez Adamante volt.</p>
<p>Gyakran hallá őt az álmatlan beteg hallgatag éjszakákon ágya
mellett sírni, s térden imádkozni, gyakran érzé hideg csont kezein
az életfriss ajkak forró csókjait égni s félt, hogy vaksága mellé
még meg is őrül, mert nem birta kigondolni, hogy miért nem hagyja
őt most ez az asszony meghalni, midőn halála mindkettőjökre nézve
oly jótétemény volna. Mit akarhat még vele?</p>
<p>Egy napon elkezde Adamante az öregnek mesét mondani. Azt mondá
neki, hogy ő hallotta, mikép India belsejében van egy csodatevő
szent forrás, melynek vize visszaadja a vakok szemevilágát, s
biztatta Tamást, hogy szánja el magát ez útra e forrást felkeresni,
szemei ismét meggyógyulnak, ő ismét egészséges lesz, s mindketten
ismét igen igen boldogok.</p>
<p>«Bizonyosan azt hiszi, hogy a tengeri útba bele fogok halni,
gondolá magában a vak, legyen úgy.» Elfogadá a mesés
tervajánlatot.</p>
<p>Eladá minden jószágát, fekvő vagyonait pénzzel és drágakövekkel
cserélte be, s egy reggel 72 éves lakása helyéről neje kiséretében
elutazott.</p>
<p>Cadixban egy hajót kifogadtak, a hajó neve volt Circe.</p>
<p>Ez volt őket Indiákra viendő.</p>
<p>És ez idő óta senki sem hallott Rynn Tamásról többé semmit.</p>
<h3>V.</h3>
<p>Egy este a cadixi kikötőben Indiákról jött hajósok regélték
tengeri kalandjaikat. Csoport népség állta őket körül, <span class=
"pagenum"><a name="Page_75" id="Page_75">-75-</a></span> ki
kaczagott, ki álmélkodott rajtok, némelyek estebédjöket költék a
piros alkonyatvilágnál.</p>
<p>Egy a többek között merészen állítá, hogy találkozott a «röpülő
hollandival». Meg is mert volna rá esküdni. Látta, mint hajtá a
szél magánosan a hajót, tengervirággal volt benőve minden oldala,
csodás növények indái fonódtak árbocza körül, – a fedélzeten rémes
alakzatok feküdtek tarka öltözetben, kinyilott szemekkel, halvány
halott-arczczal s nem feleltek a megszólításra. Senki sem mert a
hajóhoz közelebb menni s még azon éjjel kiütött a hajósok között a
sárga láz, mely a legénység egyharmadát elölte.</p>
<p>Így jár, ki a röpülő hollandival találkozik.</p>
<p>A kikötő márványlépcsőzetének alján, épen a regemondó lábainál,
egy kopasz vak koldus ült, kit rendesen ott lehete látni esténkint,
s ki iránt a köznép ösztönszerű tartózkodásban némi fájdalmas
részvétet látszott mutatni.</p>
<p>Szemein nem látszék, hogy vak. A fekete hályog ilyen szokott
lenni. A szem kívülről még csillagot mutat, de a csillag fénye benn
örökre kialudt.</p>
<p>Ha csöndes volt az idő, ő is hallgatott, szavát nem lehete
venni; de ha vihar támadt, ha érzé arczán a tengerszél fuvását s a
tengereket ordítani hallá: kibotorkázott a tengerpartra, bele
kiáltott a tomboló zivatarba s port és kavicsot hányt a zúgó habok
közé.</p>
<p>Sokszor látták őt egész záporos éjszakákon a legmeredekebb
tengeröbli sziklán térden állani. Kopasz homlokáról a víz csurgott
alá, ökleivel a villámos égre fenyegetett, melynek lobbanásait
világtalan szemei nem láthaták.</p>
<p>Ilyenkor senki sem mert hozzá közelíteni, mert átkait nem merte
meghallani. Ki ez átok közül egyet meghallott, el nem felejtette
azt soha; az jutott eszébe, mikor imádkozni akart, s
lélekgyötrelmül maradt meg szivében… Volt rá eset, hogy egy fiatal
férfit, kit a kiváncsiság rá vitt, hogy utána lopódzzék és kilesse,
halálos búskomorság fogott el, elveszté mosolygását, álmatlan,
csüggeteg lett, s elhalt a nélkül, hogy megmondta volna, mi
bántja?… <span class="pagenum"><a name="Page_76" id=
"Page_76">-76-</a></span></p>
<p>… Ha a zivatar megszünt, ő is rögtön lecsillapodott, s ilyenkor
lejárt a halászokhoz megkérdeni, hogy nem vetett-e ki a tenger
holttesteket a partra? s ha igen, oda ment hozzájok, arczán némi
sugarát lehete látni az őrült reménységnek, összetapogatta
arczaikat, kezeiket, ujjaikon a gyűrűket, s ismét csüggedten
suttogá magában: még nem azok, még nem azok! – ha kérdék tőle
ilyenkor, hogy kit keres bennök? suttogva mondá: a feleségemet, ki
tőlem szeretőjével megszökött…</p>
<p>Köpenyében burkoltan hallgatá a hajós meséjét a vak.</p>
<p>– Különös, mondá meséje végén a hajós, a bomlott hajó árboczán
egy tündéres zöld madár ült, ki éles, messze csengő hangon
szüntelen e nevet kiabálta: «Adamante, Adamante!»</p>
<p>– Oh Isten! kiálta a koldus fölemelkedve, kezeit reszketve
nyújtá az égre, szemeivel föltekintve, mintha látni akarna velök –
– egy hosszút sóhajta és holtan rogyott össze.</p>
<p>– Jól járt szegény; mondának a körülállók.</p>
<p>A nap épen utolsó sugárait veté a tengerre. S messze égöv alatt
csöndes oczeánon pusztult gályaromot hajt a kóbor szellő.</p>
<h2>A MUNKÁCSI RAB.</h2>
<h3>I.</h3>
<p>«Minden madár oda röpül, a hova kedve tartja.</p>
<p>Az eszterág megtanítja fiait repülni, hogy ha majd hullani
kezdenek az őszi levelek, tudjanak szállni a szabad felhőkön
keresztül s felkeresni azt a hazát, hol melegebben süt a nap,
zöldebb a mező.</p>
<p>Csak én nem mehetek.</p>
<p>Nem mehetek, nem eresztenek ezek a lánczok.</p>
<p>Kezemen, lábamon nehéz vasat zörgetek. – Csörg, csörg
<span class="pagenum"><a name="Page_77" id=
"Page_77">-77-</a></span> a láncz, oly szomorúan, mintha mindegyik
gyűrűjét egy-egy koporsószegből kovácsolták volna s végei egy durva
kőbe vannak megerősítve. Éjjel én fekszem e kövön, nappal e kő
terhe fekszik keblemen. Hajh! e kőbe vannak verve lánczaim.</p>
<p>Mióta viselhetem azokat, úr Isten!?</p>
<p>Van-e még napvilág oda künn?</p>
<p>Piroslik-e még az égalja a hajnal költekor? Énekelnek-e még a
madarak? Van-e még virág a mezőkön? Van-e még élet oda künn?</p>
<p>Börtönömnek nincsen ablaka; sötét van benne; ha laktársaim – a
kigyók és patkányok szemei – nem világítanának, azt hinném, hogy
megvakultam.</p>
<p>Nem tudom, hogy mikor van reggel, mikor este? – ha lelkem,
hasztalanul erőködve kitörni börtönöm falán, fáradtan elalél, –
akkor elalszom; s mikor lánczaim csörrenése fölver, akkor
fölébredek. Ha ivóvizem megpenészedik és kenyerem összeszárad,
arról tudom meg, hogy egy hosszú hó lefolyt. Minden hónapban
egyszer kapok kenyeret és vizet.</p>
<p>Csak egy akkora foltját láthatnám az égnek, mekkorát egy
lánczszem bekeríthet! Csak egyetlen napsugár járna le hozzám
keskeny nyiláson, egyetlen atomja annak a köz áldásnak, mely
mindenre egyiránt kiömlik s én érzem, hogy mint a pinczébe elásott
növény, fel fognék azon nyilásig nőni s kinőnék börtönömből. – –
–</p>
<p>Soha sem imádkoztam életemben. – Láttam a halált legíjesztőbb
fegyveröltözetében, láttam azt a vihartól korbácsolt tenger
hullámai között, mikor a meghasadt ég lángot okádott alá a féregre,
ki rémületében elfelejté, hogy ő a természet királya s korlátlan
zsarnoka mindennek a mi él, s térdre hullt és fogadásokat hazudott
azon lénynek, kit boldog perczeiben megtagadott. Én ott sem
imádkoztam. – Mikor mint az üldözött vad, futottam hegyeken és
vizeken keresztül, mikor «hajrát!» ordított utánam száz hóhér
kiáltása s az utánam lőtt golyók füleim körül fütyöltek,
<span class="pagenum"><a name="Page_78" id=
"Page_78">-78-</a></span> én akkor sem imádkoztam. – S mikor vándor
utamon három-négy falut találtam egymásután, melyekből minden élő
kiholt; az útfélen sövények alatt temetetlen holtak feküdtek
szerteszét, s a templomok körül, a kálváriák alatt kétségbeesett
haldoklók csoportjai nyavalyogtak, kik a dögvész elől futva
iszonyúan eltorzult arczokkal káltának fel a kereszthez: «Isten,
Isten! vedd el rólunk ostorodat!» – én még ott sem tanultam meg
imádkozni; – és most mégis imádkozom; itt lenn, a tömlöcz fenekén,
az örökké sötét éjszakában kétségbeesésem és nehéz lánczaim között,
nyomorúan, reménytelenül, – térdeimmel és arczommal a nedves földre
borulva ismerem meg, hogy van Isten az égben! – – – Érzem sujtoló
kezeinek látogatását.</p>
<p>Imádság! kétségbeesett sziv imádsága! átmehetsz-e börtönöm
vastag falain? Börtönöm falai – bocsássátok keresztül
imádságomat!</p>
<p>Isten! villámok és égi háborúk Istene! Vedd vissza tőlem a mit
adtál, vedd el tőlem ezt az életet, s add annak életéhez, kit tőlem
elvettél. Add neki mind azt az örömet, a mit nekem nem adtál; adj
neki annyi áldást, a mennyi csapást éreztettél én velem; vigadjon
ő, valahányszor én szomorkodom. Úgy hulljanak rá malasztjaid, mint
az én könyeim hullanak a porba. Tedd oly fényessé az ő életét, mint
a mily sötéten hagytad tömlöczömet. Nagy Isten, ismered angyalaid
legszelidebbikét, kiért imádkozom, leányomat! Árva leányomat; és
azt a hű barátot, ki nyomort és üldözést együtt állt ki velem. Hol?
merre hányja őket a lét vihara? Légy vezetőjök a vihar között,
mindenható! Engem pedig engedj meghalni, és ne adj másik életet a
mostani helyett. Mindennek el szabad enyészni a világon: az idő, a
hír, a csillagok el fognak mulni, miért volna csak a fájdalom az,
mely örökön örökké éljen? Oh tégy semmivé, tégy semmivé! amen,
amen!» <span class="pagenum"><a name="Page_79" id=
"Page_79">-79-</a></span></p>
<h3>II.</h3>
<p>A horvát-bánsági végvidék határán, a kék vizű Unna közepén
fekszik egy regényes kis sziget, sötétzöld fenyvessel benőve.</p>
<p>Csaknem átellenében van egy kisded város, melynek alacsony
házikói kedves egyszerűségben fehérlenek elő a gyertyánfák
zöldjéből; túl rajta egy magas, kopasz, vörös hegy, oldalairól
kajla sombokrok, mint bolyhos bibircsók merednek elő; tetején egy
düledezett puszta vár, melynek bástyáin és legmagasb tornya tetején
vadfák zöldellenek.</p>
<p>A folyamparton, egymástól két, háromszáz lépésnyi távolban,
gömbölyű, galambház alakú tanyák vannak felállítva, melyek eresze
alatt fegyverére támaszkodva áll a végőr, fejére levont fekete
csuklyája alól tekingetve ki az őrzött határszélre.</p>
<p>Apró lovakon egyenruhás harámbasák járják a vártákat
sorról-sorra, öveikben nehéz fegyverek; komoly, rövid szavakat
váltanak mindegyik őrrel, míg a vigyázók fenn a lárma-tornyokban
óranegyedenként éles kürthangokat rivallnak le a hallgató
vidékre.</p>
<p>Olykor elnyúlt kiáltás hallik a távoli erdős bérczek között,
majd egyes lövések, miknek hangját a sziklák visszabőgik; valaki
szökni akart tán a határon át, s agyonlőtték.</p>
<p>Különben nagyon csendes és szomorú e táj, mintha csak egy hosszú
tömlöcz folyosóját látná az ember, őröket és vártákat s néhol a
folyamparton egy-egy akasztófát.</p>
<p>A fenyves sziget északi partján haragos zöld bórfenyő közül
tünik elő egy magános, emeletes épület, veres téglafalai itt-ott
megcsapkodva kövecsvakolattal; lapos, idomtalan ablakain kiülő
vasrostélyok, kapuja veres fenyőből, sűrű vasszegekkel és keresztbe
rakott pántokkal beverve, előtte éjjel-nappal két fegyveres
szerezsán jár fel s alá. <span class="pagenum"><a name="Page_80"
id="Page_80">-80-</a></span></p>
<p>Ez a kosztaniczi vesztegház.</p>
<p>Mindenkinek, ki a határon átköltözik, itt kell kitölteni a
veszteglési időt, tíz, húsz, vagy legveszélyesebb időben negyven
napot.</p>
<p>Veszélyes idők azok, midőn a dögvész a szomszéd török
tartományokban csak három mérföldnyire van a határszéltől. Jelenleg
épen az Unna túlpartján fekvő Brozolian faluban dühöng; azaz
dühöngött, míg az utolsó lakost is ki nem ölte belőle, s
parthosszant minden kunyhót és palotát sorra látogatott.</p>
<p>Túl a horvát és dalmát határokon hármas kordont húztak ellene,
minden utazó gyapot kelméi lúgban és borszeszben mosattak ki; még
az erszényben hordott pénz is összefüstöltetett, az utasok külön
szobákba zárattak el, minden közlekedés teljesen megszüntetett a
két part között, s mégis negyednapra azután, hogy a túlparton már
nem talált tenni valót a halálvész, a vesztegintézetben ütött ki;
az nap meghaltak négyen, következő nap meghalt az intézeti orvos,
két betegőr, hat szerezsán és tizenegy utazó, harmadik nap már nem
maradt egyéb élve, mint három határőr és néhány utas.</p>
<p>A megholtakat egy nagy verembe temették össze, mintegy hatvanan
lehettek; ki győzött volna azoknak sírt ásni? A sír elébe egy
durván összefaragott keresztet ástak, melyre a szent Isten
symbolumán kívül csak e rövid epitaphium volt felvágva: «Itt
nyugszanak hatvanketten.»</p>
<p>Már a negyedik nap csak egy igen kicsinyke sírt kelle ásni.</p>
<p>Ötödnapra mekkorát sem. Akkor már teljesen megszünt a ragály,
csak egy beteg volt a veszteg-intézetben, ő vele együtt csak három
élő.</p>
<p>A többinek nem fájt többé az élet.</p>
<p class="center">* * *</p>
<p>Véresen áldozott le a nap a folyam vizében, elbukó fényképe,
mint égő tűzoszlop feküdt végig annak hullámtükrén, <span class=
"pagenum"><a name="Page_81" id="Page_81">-81-</a></span> körüle az
egész ég lángba és vérbe öltözött; a távol hegyormok, a fehér
házfalak, a gyertyánerdők mind veresre voltak festve; a fellegek
visszavert szinétől csak közben a fenyvesek maradtak bánatos
sötéten.</p>
<p>«Vihar lesz!» dörmögi fázósan magában a végőr s gubájába búvik s
honn maradt családjára és meleg tűzhelyére gondol. S még nem hamvad
el az ég haragverése, midőn a fenyvesek zúgni kezdenek, mindig
erősebben, erősebben; a hideg Bóra, az éjszaknyugoti szél ordítva
vágtat alá a hegyekről, folytonos, csillapulhatlan nyomással, mely
a tornyokban a harangokat veri félre, az Unnában malmokat sülyeszt
el, s kicsavarja a fenyőszálat kőszirti tövéből!</p>
<p>A fellegek végig repülnek az égen, korbácsolva láthatlan erőtől,
a mezőkön megdűl a legsoványabb vetés, s az Unna hullámai
túlcsapnak a parton az iszonyú nyomástól.</p>
<p>Az éj beáll, de nem a nyugalom. Képtelen erőszakban mutatja ki
hatalmát a láthatlan elem, mely nőttön nő, mintha a kapellai
sziklákat akarná megdönteni. A föld virág, az ég csillag nélkül
marad.</p>
<p>Milyen szomorú hely a fenyves szigeten a vesztegház! ablakait
beverte a szél, mely csukatlan kapuját szilajon vagdalja a
falakhoz, s a magános kút elszabadult vedrét csikorogva lógázza a
kút-ostornál fogva; majd neki vágtat a magas téglakéményeknek,
azokat ledönti, azután megbontja a háztetőt, néhány cserépzsindelyt
mint falevelet söpör le róla; a támadott nyiláson alája feszül, a
léczezet szakadoz, a gerendák ropognak, a szélvitorla előre
lerepül; még egy nyomás, a szarufák elszakadtak s a vihar lefújta a
vesztegház tetejét.</p>
<p>Ugyanekkor fújta ki lelkét az utolsó beteg az intézetben.</p>
<p>Egy aggnő volt, őszhaja kúszáltan lógott le arczába, melyet a
mirigy-görcsök éktelenül kivettek alakjából; szemei mélyen beestek,
homlokán és arczain veres szederjes foltok kezdtek felsömörzeni. Ez
iszonyú ragály kevés percz alatt szétbontja az egész életműszert.
Alig hunyta le szemét, már a kezek megfeketülnek. <span class=
"pagenum"><a name="Page_82" id="Page_82">-82-</a></span></p>
<p>Az ágy mellett kis zsámolyon egy halavány kis leány ül, alig
12–13 éves, szomorú, dalszerű sírással ül a halott mellett, s ennek
kőhideg kezét csókolja zokogva és fulladt, pihegő hangon beszél
hozzá s várja annak feleletét s zokogása mindig hangosabb lesz, a
mint nem birja azt felkölteni. Megöleli a halált alvót s arczát
megczirogatja kicsinyke kezével, mondja neki: «anyám, édes anyám!
kis leányod hí, a kis Gizella, ne aludjál oly sokat!» – – A vihar a
betört ablaktáblák üvegdarabjait hajigálja be a szobába, a kis
leány sír, az agg nő aluszik.</p>
<p>– Ki él még itt? hangzik mogorván az ajtón kívül, melynek
rostélyos ablakán egy bozontos veres arcz tekint be, szemei alig
látszanak elő a homlokát elborító hajcsimbókok alul, szájából dűl a
pálinkagőz.</p>
<p>– Segíts! rebegi felé fordulva a kis leány, anyámnak baja
van.</p>
<p>– Mi baja?</p>
<p>– Nem akar szólni és igen hideg!</p>
<p>– Meghalt.</p>
<p>– Ne – ne mondd! – hiszen csak most beszélt még velem, s meg is
csókolt.</p>
<p>– Nem fog megcsókolni többet, kis leány! – ne menj hozzá olyan
közel, mert majd te is meghalsz.</p>
<p>– Bár meghalnék, bár vele mehetnék én is, szólt siránkozva a
leányka és mellé feküdt a mirigyes halottnak, fejét lehajtá azon
vánkosra, melyen a halott feje volt és szemeit lehunyta, mint
az.</p>
<p>– Hát apádnak kije maradna akkor?</p>
<p>A gyermek hirtelen felrezzent e szóra, felemelte fejét,
reszketett, leszállt az ágyról, aggodalmasan körültekinte.</p>
<p>– Ismered apámat? kérdé titkosan súgva az ismeretlentől; ki vagy
te?</p>
<p>– Én a vesztegintézeti betegőr vagyok, s apádat nem ismerem, de
csak úgy gyanítom, kell még valakinek lenni a világon, a ki téged
szeret; nem igaz?</p>
<p>– Istenem, ha meg találnék halni, rebegé a leányka, <span class=
"pagenum"><a name="Page_83" id="Page_83">-83-</a></span> s messze
távozott a halottól; szegény apám, mint sírna, ha engem sem
láthatna többet! – Az élet ösztöne hirtelen új erővel támadt fel
benne e gondolatra, hogy még van valakije, a kinek örömére itt kell
maradnia.</p>
<p>– Vigy ki innét, szólt nyugtalankodva a betegőrnek; olyan nehéz
itt a levegő, nyisd fel az ajtót; – nem akarok meghalni; – milyen
hideg és fekete lesz az ember, ha meghal! s kis kezeivel az ajtó
rostélyába kapaszkodott.</p>
<p>– Nem nyithatom ki ajtódat, mert a kulcsok a felügyelőnél
vannak.</p>
<p>– Hívd ide őt.</p>
<p>– De nem fog jöhetni, mert el van temetve.</p>
<p>– Hát itt a benyilókba nem mehetnék? Még tegnap úgy zörögtek
benne szomszédaink, – ma már csendesen vannak. Tán elutaztak.</p>
<p>– El ám – a másvilágra!</p>
<p>– Hát ki van még élő e lakban!</p>
<p>– Mi ketten.</p>
<p>A leányka ijedten néze szemébe a férfinak, valami oly
kimagyarázhatlan sejtelmes sötétség ült annak minden vonásaiban,
mely egyszerre taszít és vonz, biztat és ijeszt; nagyon szomorú
volt.</p>
<p>Egy rögtöni lövés szólalt belé a vihar üvöltésibe a
folyampartról, utána hajhászó lármahang és újra lövések, a
szikláktól százszor visszaveretve. Valakit üldöznek. «Megállj!»
kiáltja száz hang, a szél együtt felsivit vele, azután meg az
üldözött lihegését utánozva lelohad, paripák robogását és a
vér-ebek dühös csahaját engedve hallani.</p>
<p>– Istenem, mi ez? kérdi hallgatózva a leány.</p>
<p>– Mit se félj! szól a betegőr, a szél hajigálja a kéményeket a
háztetőkre, azok zuhognak, vagy a dámvadat verték ki erdejéből s
azt üldözik.</p>
<p>– Lehet, szól a kis leány, de nem hitte a mit mondott, hanem
remegve közelíte az ablakhoz s annak szárnyait feltárva, a zaj
helyére kitekintett.</p>
<p>A férfi sem hitte a mit mondott, hanem a folyosó ablakához
<span class="pagenum"><a name="Page_84" id=
"Page_84">-84-</a></span> lépve, annak vasrostélyai közt kidugta
éktelen fejét, s lenézett oly tekintettel, minővel a kalitkába zárt
fenevad nézi martalékát.</p>
<p>Mintegy hatszáz lépésnyire a szigettől a dalmát parton egy lovas
férfi nyargal, utána hat szelindek fut dühösen ugatva s minden
perczczel közelebb érnek hozzá; «utána, utána!» ordítják üldözői,
rekedten uszítva a vérebeket s utána lövöldözve, s így rohannak
parthosszant. Az üldözött kétségbeesetten, elszánt arczczal fordul
vissza üldözői felé s tajtékzó lovát vérig sarkantyúzza, keze
pisztolyain remeg, mintha egy elhatározó perczre tartogatná azokat.
Egy lövés levitte fejéről fövegét és sűrű fekete haja szét van
zilálva, – a folyamparton egy csónak van kikötve, azt kell elérnie,
hogy megszabaduljon. Lova ki van fáradva, egy jól irányzott lövés
találja még az agyon nyargalt állatot, s az megroskadva előre bukik
és lovagját fején keresztül ledobja. «Hajrá!» kiáltják az üldözők,
s a hat véreb rárohan az elesettre. Elnyomják. Kétségbeesett erővel
küzködik ez velök. Vér foly mindenütt, nehezen birja magát e
kűzdésben a part felé vonszolni s üldözői már nem messze vannak. Az
ebek dühösen ágaskodnak rá. Már épen a csónak mellett van. Lő. Egy
eb elmarad. Elmarad a másik, a harmadikat dühösen rúgja el magától,
s egy képtelen ugrással eléri a csónakot, beleugrik, a csáklyával
egyet taszít rajta, a láncz elszakad, s a csónak belódul a habok
közé.</p>
<p>– Utána!</p>
<p>A határőrök másik csónakot hoznak. «Száz tallér annak, a ki
visszahozza!»</p>
<p>Az üldözött ekkor oly közel volt a vesztegházhoz, hogy arczát
annak ablakaiból teljesen ki lehete venni.</p>
<p>– Isten irgalmazz! sikolta a leány s elfutott az ablaktól.</p>
<p>A betegőr bekémlelt ajtaja rostélyán s látá, hogy a leány egy, a
falra függesztett feszület előtt kezeit tördelve imádkozik, majd
Istent hivó tekintettel emeli fel könyes arczát <span class=
"pagenum"><a name="Page_85" id="Page_85">-85-</a></span> az égre, s
kulcsolt kezeiben reszketve szorítja ajkaihoz az olvasót.</p>
<p>– Ő az! kiálta fel tompa, sóhajszerű hangon az ember, és szemei
villogtak; oda futott újólag az ablakhoz, s letekinte az
üldözöttre, kinek már ekkor nem lehete látni arczát.</p>
<p>Hat szerezsán hajtotta a csónakot, mely a menekülőt üldözé, ki
ereje végfogyatékával egyedül evezett előlök a lélekvesztő
naszádon. Az Unna házmagas hullámokat hányt, mik a két ladikot,
mint dióhéjat hajigálták hol fel, hol alá. Az üldözők szüntelen
közelebb értek a menekülőhöz, s már nem lövöldöztek rá, alig
lehettek tőle két evezőnyomásnyira, bizonyos volt, hogy
elfogják.</p>
<p>Vad kárörömmel nézte a férfi fenn a vesztegház ablakán, mint
fogy a távolság a két csónak között, s fejét és karjait kidugva a
rostélyzaton, borzasztó átkokat ordít le az üldözött fejére.</p>
<p>– Verjen meg az Isten súlyos balkezével!</p>
<p>E pillanatban érte el az üldözők csónaka a futóét, egyik
határ-vadász megkapta annak elszakadt lánczát s annál fogva két
kezével rántá magához a csónakot.</p>
<p>Egy éktelenül magas hullám hömpölyge a két csónak felé. –
«Vigyázzatok!» kiálta le ablakából a betegőr. Késő. A kiáltás még
nem ért le hozzájuk, midőn a habtorlat felkapta gerinczére a két
naszádot s azokat egymáshoz vágva, keresztülcsapott rajtok,
tajtékkal temetve be mind a kettőt. – – Egy siket jajkiáltás
hallatszott, s a következő pillanatban csak az egyik naszád tört a
túlpart felé, félig megtelve vízzel, míg a másikat megfordítva
vitte alá a rohanó hullám. – A hat szerezsán belefúlt a vízbe, az
üldözött pedig átvergődve a török partra, megmenekült.</p>
<p>A betegőr kétségbeesve rogyott össze az ablaknál, őrült bánattal
susogva: «Nincsen sors!»</p>
<p>Az átok nem fogott. Nem lehetett foganatos. Ártatlan gyermek
imádsága megrontá annak erejét. Az üldözött <span class=
"pagenum"><a name="Page_86" id="Page_86">-86-</a></span> gyermeke
az ártatlan gyermekleány ott imádkozott a szoba szegletében, futó
apjáért, s imádsága mindenható talizmánul védte meg őt.</p>
<p>Jaj neki, ha e talizmánt elveszíti! Jaj neki, ha leánya nem lesz
ártatlan többé!</p>
<h3>III.</h3>
<p>Ne félj, bizton alhatol a szabad ég alatt, vad fa árnyékában;
járhatsz a mirigytől kipusztult falvak utczáin, szemébe nézhetsz a
villámtekintetű zivatarnak, szemébe halálos ellenségednek, ki
koldusbotra jutott miattad; erdők fenevadai nem bántanak téged;
dögmirigy nem ragadhat te rád, a felhők haragja téged kikerül,
vízbe nem fúlsz, földön el nem esel, ellenséged meg nem ronthat
téged, mert érted ártatlan gyermek imádkozik.</p>
<p>Ez időtájban több belföldi hirlapok sajátszerű igaz történetet
hirdettek; valahány, annyiféle változtatással és hozzáadással,
melyből körülbelől ennyi volt igaz: A m...i királyi
sóadó-hivatalnál a főpénztár tetemes összegig meglopatott; a
főpénztárnok ugyanis, bizonyos Murányi Ádám, egy becsületes
családos öreg ember, mintegy 60,000 forintot adott át bizományilag
alpénztárnokának, ki régi lelki és testi barátja volt, s kinek azt
a szomszéd városba kellett volna általvinni. Az ember igen jó
barátja volt a vén Murányinak, s igy könnyen kimagyarázható, hogy
ennyi pénzt érezvén kezében, érzékeny búcsút vőn barátja
kapufélfájától s a bizománynyal együtt hűségesen megszökött.
Tömérdek körlevelet bocsátának ki utána, minek következtében több
rendbeli vándor férfiaknak lőn megfogattatása, kiket a világ nagy
méltatlanul csavargóknak nevez, s kik fülek, vagy körmök dolgában
jó távolról találtak hasonlítani a körlevélben foglalt személyes
leiráshoz; de mindössze sem értek 60,000 katona forintot. – Az
ember minden nyom nélkül eltünt.</p>
<p>A szegény agg Murányi Ádám pedig vénségére jutott <span class=
"pagenum"><a name="Page_87" id="Page_87">-87-</a></span> azon szép
tapasztaláshoz, hogy kötve kell hinni a komának, s miután az ő
rovására elveszett összeg kipótlására összes minden értéke sem
lévén elégséges, büntetésül három esztendei börtönre itéltetett,
egy éjjel tömlöcze ablakára magát nyakravalójánál fogva
felakasztotta. – Csunya irónia volt a sorstól; – azon nyakkendőre,
melyen megfúlt, szép czifrán volt felhímezve a hit, remény és
szeretet; születése napjára hímezte a kendőt számára egyetlen
leánya, ki igen szép leány volt, imádott, ünnepelt királynéja a
legelső köröknek messze földön és igen jó leány; csupa szendeség,
elmés és művelt, remekül tudott zongorázni, hímezni és tánczolni;
büszkesége volt minden rokonának, s gyönyörüsége mindenkinek, ki
ismeré; később pedig szobalány lett egy éltes úri hölgynél s
tányérokat mosogatott s fehér ruhákat mángorolt a konyhaszolgáló
társaságában, szobákat söpört és az úri hölgyet segíté reggelenként
kifesteni.</p>
<p>Testvérbátyja Murányi Gábor épen akkor járt jegybe egy előkelő
nagykereskedő kisasszonyával, midőn atyja ily szerencsétlen
megdicsőülést ére; az előkelő kisasszony oly szent és benső
érzelemmel vonzódék az ifjuhoz, hogy midőn ez boldogtalan esete
után könyes szemekkel hozzája indult, nehéz fájdalmait kedvese
szivével megosztandó, s lelki sebeit annak önzéstelen hű szerelme
balzsamával enyhítendő, e szende szerető becsapta orra előtt az
ajtót s inasaival vetteté ki a szemtelent, ki koldus létére elég
vakmerő azon köttetésre emlékezni, mihez boldog korában jutott.</p>
<p>Egyébiránt a leány atyja, egy elhirhedt nagykereskedő, elég
jószívű volt a ci-devant fiam uramnak azon emberbaráti ajánlatot
tenni, hogy miután leánya tiszta vonzalmára magát elszegényülése
által méltatlanná tette, boltsegédének szivesen befogadja.</p>
<p>– Köszönöm uram; Isten fizesse meg jó szándékát, de nem
fogadhatom el, mert útra készülök.</p>
<p>– Hová? <span class="pagenum"><a name="Page_88" id=
"Page_88">-88-</a></span></p>
<p>– Magam sem tudom, de igen messze.</p>
<p>– No hát – szerencsés útat kivánok. Ha tetszik úti költség… nem
mondom, hogy egy pár forinttal meg nem segítem.</p>
<p>– Nagyon szép; de a hová én megyek, oda nem szokás útiköltséget
vinni.</p>
<p>S a fiatal ember kezde gondolkozni róla, hogy melyik a
legrövidebb országút, mely a másvilágra vezet, s már épen
bezörgetett az élet harminczadi hivatalánál; reményével, e minden
hitelezők leguzsorásbikával, számot vetett, bánatát, fájdalmait,
mint egyik életből a másikba át nem vihető dugárukat lerakta,
útlevelet váltott magának egyik lőporárusnál a sírok országába,
midőn eszébe jutott, hogy tán illendő volna testvérétől is
elbúcsúzni, tán annak is lesz valami izenni valója a megdicsőűltek
honába és elment testvérét fölkeresni. Azon asszonyságnál, kihez a
leány szolgálatba állott, már nem találta őt, az asszonyság kiadott
rajta, mert fiatal férje volt. – A leányt azután egy nőtlen férfi
fogta pártul, s az időtől fogva igen czifra öltözetekben kezde
járni s ház körül főkötőt hordott. A hogy testvére ráakadt, alig
ismert rá; elfogúlt félénken húzódott tőle, elpirult, szemeit
lesütötte s nem tudta bátyjának becsületes tekintetét kiállani. –
«Mi történt veled?» – A leány nem felel semmit, hanem elkezde
sírni. E sírás világosan megmondott az ifjunak mindent; megmondá,
hogy a lány szerencsétlen; szerencsétlen, mert saját lelkében sem
találja azt az utolsó menedéket, melyre a halálig üldözött
nyugodtan hajthatja le fejét, – a becsületet – s hiába takarja el
piros szalagokkal a szégyen foltjait, miket az erény fehér
ruhájából kimosni nem lehet. Csak egy irgalmat kért testvérétől a
leány, azt az egyet, hogy felejtse el őt örökre. Az ifju el tudta
taszítani magától a szerencsétlent, de nem tudta kitaszítani
szívéből annak emlékét, s e percz óta megszünt gondolkodni a
halálról, de annál többet gondolt halálos ellenségére.</p>
<p>Elment atyja sírjához. A temető árkába volt az eltemetve,
<span class="pagenum"><a name="Page_89" id=
"Page_89">-89-</a></span> szegény; fejénél egy szűrke kődarab;
valamely buzgó keresztény egy kosár szalmapernyét döntött rá
megismertető jelül, s minthogy egy meglehetős esőszakadás egyik
oldalát kimosta az ároknak, a halott ruhájának egyik csűcse
kimaradt a sírból. Az ifju lehasítá e ruhaszegletet, nehogy az ebek
majd annálfogva kihúzzák a sírból a halottat. Azt a rongydarabot
pedig keblére rejté, hogy ott feküdjék az szívén, nehezebben,
mintha az egész emberiség bűne feküdnék rajta. Nem sírt, hisz a
tűzhányó hegy oldalából nem fakadhat patak. Leült a sírra, meghinté
ruháit a rádöntött hamuval s gondolkodott a sors
igazságkiszolgáltatásáról.</p>
<p>Keserű elmélkedései lehettek, nagyon keserűk. Nem ismert apjánál
becsületesebb embert, ki teljes életében oly szilárd jellemű, oly
tiszta lelkű volt volna mint ő; ki megőszült fejével a tömlöczben
halt meg, csúfosan, önkezei adta halállal, s a temető árkába
ásatott el, még jó, hogy nem az akasztófa alá. Eszébe jutott, hogy
egy év előtt mily boldog vala; mindene volt, testvére, ki
büszkesége volt, kedvese, ki által üdvözültnek hitte magát,
szebbnél-szebb reményekkel gazdag jövendője, és irigyei: most pedig
semmije sincs, csak gyalázata és keserű emlékei a multnak, minek
neve tapasztalás; üdv helyett átok, irigyek helyett szánakozók, a
szív paradicsomából temető lett, belétemetve a lehunyt remények,
nehéz keresztek ültetve belé, legszélébe egy öngyilkos halott, a
szerelem, elátkozottul eltemetve. Ki hinné: mennyi kisértet
lakhatik meg egy emberi agyban? Vagy egy őrült gondolatai nem egy
polusi éj kisértetei-e? Örömre kevés egy ember szíve, miért hogy
fájdalomra mégis oly tág?!</p>
<p>Lefeküdt a temető árkába, de nem aludt, csak álmodott. Egy nagy
vadon erdőt látott, kietlen, úttalan erdőt, hol rémarczú vadállatok
nevezték testvérnek, barátnak, szeretőnek egymást, s marták,
üldözték a testvért, a barátot, a szeretőt. Itt találkozott egy ősz
öreg emberrel, ki egy gödröt ásott, saját sírja gödrét. Ráismert.
Régi hitelezője <span class="pagenum"><a name="Page_90" id=
"Page_90">-90-</a></span> volt az neki, kitől az életet kapta
kölcsön – édes apja. Nyakába borult az ősznek, kérte, hogy ne
feküdjék a sírba, abba a hideg ágyba, a férgek közé. «Elmegyek!
felele az ősz, szomorúan ingatva sárral dobált fejét, haza kell
mennem, mert meg vagyok ölve; nézd: nincsen szívem, egy ember, kit
keblembe bebocsáték, kilopta onnan azt, s megszökött vele, s most
meg vagyok halva!» s ezt mondva, jég-hideg kezét fia arczán végig
húzta.</p>
<p>Ez fölébredt, az esővíz csurgott az árokba, az volt ilyen hideg,
de homloka égett. Egy átkot kezdett mondani álmában. Álmait el
szokta feledni az ember, mikor fölébred; de ő nem felejté el, hogy
mit fogadott az ősz embernek, a ki maga ásta meg magának a sírt, s
nyakán viselé azt a kendőt, melyre a hit, remény és szeretet voltak
hímezve, s mik később oly kék foltot hagytak viselőjök nyakán, oly
feketét szívében!</p>
<p>Fölkereste a legmagasabb sírt a temetőben, s arra fölállt, s két
marokkal szórva a világ négy részeibe a hamut, melyet apja
tetemeire döntöttek, megátkozá az őrült kétségbeesés átkával
ellenségét és minden áruló barátot és minden hűtlen szeretőt, és
mindent a mi él és lehelletével vesztegeti az Isten levegőjét.
Elátkozá magát és az Isten menykövét, mely őt agyonüsse, ha valaha
családja nyomorát el fogja felejteni és azt a földet, mely alatta
megnyiljon és őt hamvaúl kihányja, ha apja s rokonai
kínszenvedéseit megtorlatlanul hagyná, és azt az eget, melynek
felhői közt elkárhozott lelke bujdosó maradjon világ romlásaig, ha
az, ki oka volt apja halálának, nem fogott ott meghalni, azon
tömlöczben, a hol az ő apja, ott rothadni meg abban a
temető-árokban, a hol az ő apja, szennyezett névvel enyészni el a
földről, mint az ő családjából minden ivadék, ha annak gyermeke nem
lesz földönfutó, mint az ő apjának gyermekei, ha megcsalt szerelem
kárhoztatja, s az a nyomor, mely a szétdult boldogság méhéből
születik, oly mértékben nem fogják azt utólérni, mint az ő apjának
gyermekeit. <span class="pagenum"><a name="Page_91" id=
"Page_91">-91-</a></span></p>
<p>Riadva ébred fel a pásztor hamvadó őrtüze mellett, a szél zúg,
az eső esik, a szél zugási közt úgy tetszik neki, mintha a föld
futó lépések alatt dobogna s a rohanó lég iszonyú átkok utóhangjait
hordaná birkózva a felhők rémeivel és az eső ködében egy rémet lát
rohanni a széllel szemközt, mely kúszált hajába és tépett öltönyébe
markol. A kisértet a temetőből jön, a lápok bolygó tüzei röpkednek
előtte, utána, üvölt, de nem emberi fülhöz szóló hangokat,
el-elbukik és ismét fölkel és sárt és követ dobál az égre. A
pásztor eltakarja képét, hogy ne lásson, s gubájába húzza magát s
gyermekkori imádság-töredékeket keresgél emlékében, miben
megnyugodjék, s áldja magában az első kakas-szót, mely a kisértőt
haza küldé hideg kriptájába. Hátha még lelkét látta volna a rémnek,
azt az őrült, összegyilkolt lelket!</p>
<p>Murányi Gábor világgá ment, hogy egy férfit keressen, kinek
arczát nem látta soha, kiről nem tudta, hogy merre van; csak annyit
tudott róla, hogy neve Tóvári Dániel s hogy neje és leánya van,
kiket a Hercules-fürdőkbe küldött el maga előtt Törökország
határszéléhez közel.</p>
<h3>IV.</h3>
<p>Egész éjen át üvöltött az éjszaki szél, korán reggel volt,
mikorra lecsillapodott. Iszonyú rombolást tett mindenfelé. A
környék legvénebb lakói nem emlékeznek oly viharra, mint az elmult
éjszakáé. Az Unna átszakasztotta gátjait, s az egész kosztaniczai
síkot elöntötte; a hegyekről nagy szikladarabok szakadtak alá, útat
törve magoknak a hegyoldali fák között. Az őrházak sok helyen
beszakadoztak, a háztetők fel voltak tépve s a templom tornyáról
hiányzott a kereszt. Egy repedt harang már korán reggeltől fogva
kongott a városban szakadatlanul, szomorú, rezgő hangon. Sok volt a
halott, a vihar, kiütött a halálvész, az áradás, mennyi szolgája a
halálnak. S még mindez nem volt elég. A hideg szél elálltával erős
dér esett, mely leforrázott <span class="pagenum"><a name="Page_92"
id="Page_92">-92-</a></span> mindent, a mi zöld, a mi viruló volt;
minden levél lefagyott a fákról, minden virág, minden gyümölcs,
minden gabona le volt aratva, le volt szüretelve tavasz
derekán.</p>
<p>S a nap mosolygva néze le a derült menyországból.</p>
<p>Törődik is azzal a nap, ha a föld beteg.</p>
<p>Korán reggel zörgetett a betegőr a kis Gizella ajtaján, s miután
azt kinyitni nem tudta, befeszíté. A kis leány ébren volt, félelem
és hideg nem hagyták őt egész éjjen át aludni és szemei ki voltak
sírva.</p>
<p>– Aludjál szépen kis leány! aludjál; hunyd be szemedet és
fordulj a fal felé, aludjál csöndesen, anyádat viszem temetni, ne
nézz ide!</p>
<p>A kis leány lázasan reszketve szállt le ágyáról s
gyapjúshawljába burkolva gyöngéd kis termetét, szomorúan elszorult
hangon kérdé a férfitól: hol van a koporsó?</p>
<p>– Hol bizony? és a koporsót beszentelő pópa, az éneklő diákok, a
szemfedő, a viaszgyertyák és a halotti kiséret? Mondtam, kis leány,
hogy eredj aludni.</p>
<p>S ezzel a betegőr átkötötte a halottat az ágylepedővel, melyen
feküdt, s annálfogva hátára vevé azt, ment vele kifelé, oly nyugodt
apathiával, mintha csak egy köteg málhát vitt volna hátán; a halott
lábai, kezei és hosszú őszhaja két felül lecsüngtek a lepedőből,
míg a kis leány szepegve futott utána, anyja hideg kezét tartva
kezei közt.</p>
<p>Künn egy gödör volt számára feltúrva, alig két lábnyi mély és
igen keskeny, itt letette hátáról terhét a szolga, átfogta derékon
és a gödörbe hosszan fekteté. A kis leány rá akart még egyszer
borulni, azt eltolta onnan, s egy kapát vőn s a fagyos göröngyöket
rákapálta a halottra. A leányka hangosan felsikoltott, a mint az
első hant érte anyja arczát, percz mulva el volt az egészen
takarva, csak még az egyik keze látszott elő, azután az is eltünt,
a szolga dombot hárított fölé, azt saruival jól megtaposta s egy
letört fenyőfagalyról letépve a lombokat, annak két átellenes
<span class="pagenum"><a name="Page_93" id=
"Page_93">-93-</a></span> ágát meghagyta s ez idomtalan keresztet
sírjelül oda tűzte a domb fejéhez.</p>
<p>A leányka ez alatt folyvást zokogott, anyját és a jó Istent
emlegetve, ki őt magához vette.</p>
<p>Szegényke oly egyedül, oly árván maradt el ez idegen helyen.</p>
<p>– Jó kis leány, nem tudnál egy imádságot? szólt a férfi, a mint
dolgát elvégezte a sír körül; ne hagyjuk úgy itt, mint a ki magát
akasztotta fel, mondj egyet, majd én utánad mondom; csak
akármilyet, megérti azt az Isten.</p>
<p>A kis árva zokogva monda el egy miatyánkot siránk, reszkető
hangon, mit a bérszolga dörmögve monda utána, süvegét durva kezei
közt tartva, azután keresztet vetett magára s munka közben levetett
bőrködmönét felölté, s egykedvűen kérdé a kis leánytól: hová
készülsz most menni, kis árva?</p>
<p>A leány félve tekinte föl rá, a nélkül, hogy fejét fölemelné.
Azt nem szabad megmondanom.</p>
<p>– Úgy, Istenem van, itt maradsz! szólt vállat vonva a szolga s
minden további értekezés nélkül ott hagyta a leánykát. Ez egy marok
földet kötve keszkenőjébe anyja sírjából, megcsókolá annak tördelt
keresztjét, s azzal visszament a vesztegházba; ott néma és
hallgatag volt minden, csak a halál-óra pók vert az ágydeszkák
között. A leányka egy kis ládikát keresett elő, mely anyja
ágyfejénél volt a szalmába elrejtve s azt shawljába takarva,
lesietett az udvarra. Minden ajtó nyitva volt és minden kamra üres.
Ekkor kezdé észrevenni, mily egyedül maradt az egész szigeten.
Kifutott a sziget szélére, sírt, kiáltozott, kezeit tördelé;… az
éjszaki parton emberek jártak fel s alá, kik el voltak saját
magukkal foglalva s nem ügyeltek rá. Ismét visszafordult a
szigetbe, szerte tévelygett a fenyves sorok között, meg-megbotlott
egy alig fölhányt halomban s lelkendezve tért a sziget tulsó
partjára, mert a betegőrt látta távozni.</p>
<p>Az Unna tulsó partjain egy gerendákból foltozott tutaj
<span class="pagenum"><a name="Page_94" id=
"Page_94">-94-</a></span> lebegett jól rosszul kormányozva egyetlen
férfi által a tulsó part felé. Ne hagyj itt! sikolta utána a
leányka végig szaladva a parton, s kétségbeesve nyujtá kezeit
utána. A férfi nem figyelt rá. – Istenem; édes anyám! rebegé a
gyermek s arczát a deres fűbe temetve, sírt keservesen, azután
kiült egy, a víz felé hajló fenyő derekára s ott egy ágra lehajtva
fejét, oly ékes szóló zokogással sírt a távozó után, hogy az útja
közepéről nagy ügygyel-bajjal visszafordult s mogorva nyájassággal
kiálta rá messziről: no hát ne tréfálj, ha velem akarsz jőni,
mondtam, hogy megunod magadat itten s a halottak nem adnak sem jó
szót, sem enni valót, így, kapaszkodjál belém! s karjaira emelé a
leánykát, s visszagázolt vele tutajához, melyet csak az imádság
tarta a víz szinén. Most itt ülj meg s csendesen viseld magadat,
különben megmerülünk.</p>
<p>A leányka félre vonta magát az úszó talp közepére, kis ládáját
ölébe vette, s a kendőjébe kötött földet csókolgatta és lassúdan
sirdogált. Az éjszaki partról gyakorta rájok kiálta egyes éber
szerezsán, mire a férfi óvakodva hajtotta tutaját a déli part felé
s hosszas vergődések után egészen átázva értek át a török-dalmát
határra.</p>
<p>Itt a férfi kiemelte a leánykát a partra, a rozzant talpat
víznek ereszté s görcsös vándorbotját kezébe véve, kérdé a
gyermektől: vannak itt talán rokonaid, ismerőid? hol laknak, merre
akarsz menni?</p>
<p>Vette-e észre a gyermek azt a sötét tekintetet, melylyel a férfi
e kérdéseket intézte hozzá?</p>
<p>– Nem szabad róla beszélnem, szólt titkolózva. Kérlek jó ember,
vezess el a legelső faluig, ott majd egy szekeret fogadok, mely
odáig vigyen, a hol már valaki vár reám.</p>
<p>– Szivesen jó leányka, adsza kezedet.</p>
<p>S a szolga vezette a gyermeket a parti ösvényen, mely mintha rég
nem járt volna rajta senki, szomorúan be volt nőve fűvel. A
levegőben kányák és karvalyok kóvályogtak, mik messziről megérzik a
holttest-szagot s ellepték a mezőket. Olykor büzhödt posványokon
kellett átgázolniok, <span class="pagenum"><a name="Page_95" id=
"Page_95">-95-</a></span> mik tele voltak nadályokkal és vízi
kigyókkal; ezeken a férfi vállain vitte át a gyermeket, ki
lassanként kezde annak szomorúan sötét arczulatával megbarátkozni,
s ilyenkor gyöngéden simogatta a vezető napbarnította arczát s
izzadt haját félre törölte szemeiből s nyakát bizalmasan
átkarolta.</p>
<p>Végre egy erdőszélben házak kezdtek előtünni. Egy téres falu. De
a házak egyikén sem füstölt a kémény, utczáin nem járt senki,
udvarain nem ugattak az ebek. Ez keresztény falu volt, mint egy, a
falu végén felállított feszület jelölé. E feszületnél kétfelé vált
az út; itt elbocsátá a leányka a férfi kezét, adott neki két
maravedit fáradságáért s megköszönte szivességeit és elindult a
faluba magának ott szekeret fogadni. A férfi pedig a másik úton
ballagott tovább a falu alatt, s miután a leányt elveszté szemei
elől, egy gyalogbodza árnyába lefeküdt s vadul mosolygó arczát
durva tenyerébe fektetve, a távol maradt feszületre függeszté
szemeit. Kis idő mulva ijedten futott vissza a leány a faluból,
kezeivel eltakarta arczát, szőke haja fel volt bomolva, futott
árkon és töviseken keresztül a feszületig, ott térdre bukott s
eszméletlenül elterült alatta.</p>
<p>A férfi oda ment hozzá, felemelte elalélt fejét, halavány
arczába nézett sokáig és szomorúan susogta: tavaly még az én
testvérem is ilyen szép volt. A leányka föleszmélt s reszketve
húzta magát a férfi ölébe, míg szemei exaltált félelemmel néztek a
laktalan helység háztetőire. Mit láttál? kérdé tőle a férfi;
halottakat! felelé a leány és szemeit félénken hunyta le.</p>
<p>Abban a faluban már egy lélek sem élt. A házak tele voltak
temetetlen halottakkal, kik a milyen torzhelyzetben kimúltak
tűzhelyeik mellett, szobáik közepén, ajtajuk küszöbében, ott és úgy
maradtak, nehéz halálszaggal vesztegetve meg a levegőt.</p>
<p>– Jerünk innét, szólt a férfi a felocsudó leányhoz; felejtsd el
a mit láttál. Szomorú napok jártak e helyen <span class=
"pagenum"><a name="Page_96" id="Page_96">-96-</a></span> keresztül;
egész Priedor-ig nem fogunk néplakta helységet találni; ha akarod,
odáig elvezetlek.</p>
<p>– Oh igen, épen odáig akarok menni, szólt mohón a leány; azután
mintha megbánta volna, hogy oly nyiltan szólt, akadozva mondá:
mindegy, akárhová.</p>
<p>S ismét útnak indultak. Hét hosszú nap utaztak együtt napfényben
és zivatarban, hegyeken és vizeken keresztül, éjjel-nappal a szabad
ég alatt, mert a falukból minden lakót kivert az Isten haragja. A
hegyes út kövecsei fölvérzék a kis gyermek leányka lábait; vezetője
ölben vitte őt tovább; ha rájok esteledett, az ő keblére hajtá le
fejét, ott aludt el, ha zivatar érte őket utól, az ő kezei takarták
be a zápor és a szél hidege ellen is; gyakran, midőn a leányka egy
árnyékos fa tövében elszenderült, mérföldeket járt be a kőszívű
szerezsán, hogy egy kosár friss szamóczával lephesse meg a
felébredőt. A leányka mind inkább kezdett vele megbarátkozni s
hálaul imádkozni tanítá őt az úton. Nyolczadnapra, a mint egy völgy
torkolatából kiértek, tünt föl előttük Priedor város nyulánk
minaretjeivel és kúptetejű ószerű török mecsetjeivel, mik
mindenünnét sűrű kertekkel voltak körülvéve; magát a várost
meneteles bástyafal köríti, melyen három kapu van, kettő keletnek,
egy éjszaknak s jelenleg csukva mind a három. A városon kívül egy
tágas, de szenynyes földszinti négyszög épület, hol a külföldi
kereskedők végzik foglalatosságaikat az itteniekkel; a város és az
épület közötti tér tele van mindennemű szarvasmarhák, juhok, tevék
és bivalyok csordáival, mik innét hajtatnak fel részint Dalmátiába,
részint havasalföldre, szerteszét halomra rakva egész határ málhák,
gyapjús harák, jegyzett deszkaládák, szurkos ponyvákkal
leteritgetve, közbe piszkos ponyvasátrak, mik alatt örmények
árulnak kimustrált szöveteket; csupa tetőből álló pajták, hol
bánsági gabona van letöltögetve s a dugárusok domboldali pinczéi,
miket a kitűzött zöld zászlóról lehet megismerni.</p>
<p>E minden országból összehalmozott tárgyak között még
<span class="pagenum"><a name="Page_97" id=
"Page_97">-97-</a></span> tarkább vegyületű népcsoport jár fel s
alá; örmény, rácz, török, egyiptomi, oláh, magyar, bojár, zagyván,
vegyesen jön, megy, alkuszik, vitatkozik, énekel, koldul és
káromkodik; vadismeretlen arczaik, ismeretlen nyelvök, szokásaik,
öltözetük s minden érezhető tárgyon a keleti indolens ronda
hanyagság átalános typusa.</p>
<p>Az utasok a néptömeg közé vegyültek, mely idegen létére dögvész
idején a városba be nem bocsáttatva, kénytelen volt ide künn
sátorozni. A leányka végig futott szemeivel a tarka népcsoporton,
összejárta az egész sokadalmat, kifáradt a keresésben és még sem
találta azt, a kit keresett.</p>
<p>Lankadtan ült le egy kőre megpihenni; kisérője oda ült
lábaihoz.</p>
<p>– Áldjon meg az Isten, szólt neki a leányka, már most hagyj el;
tovább nincs miért mennem.</p>
<p>– Most akarsz-e elhajtani magadtól? szólt sajnos hangon a férfi,
s oly ragaszkodó fájdalommal tekinte a leányka szemeibe, hogy
könyei csordultak ki rája.</p>
<p>A leányka kezdé észrevenni, hogy a férfi arczvonásai minden
vadságukat levetkőzék és szemei nem forognak oly vadul, mint egy
hét előtt; haja, mely akkor kúszált volt és bozontos, most tömött
fürtökben feküdt vállaira s naptól barnult arcza tiszta caucasi
vonásain bátorság és szenvedély ragyogtak keresztül, kegyelő
szelídségtől enyhítve. Nem, ne menj el hát soha, szólt érzékenyen s
hálás vidámsággal ölelte magához a térdelő fejét, maradj velem, a
míg te akarod.</p>
<p>– Míg a halál akarja, szólt a férfi a gyermek térdeire hajtva le
fejét.</p>
<p>Két napig vártak az utasok Priedornál, mialatt szüntelen
figyeltek a fel- s aláhullámzó tömegre. Nem találták a kit a
leányka keresett, de kinek nevét szeszélye legbizalmasabb
perczeiben sem árulta el védőjének, minthogy az sem kérdezé tőle
azt egyenesen soha.</p>
<p>Midőn harmadnap ismét a tömeg között szerte jártak, <span class=
"pagenum"><a name="Page_98" id="Page_98">-98-</a></span> hirtelen a
népcsoport közül egy törökösen öltözött férfi, hosszú fekete barkós
arczczal, rohant elő. Gizellám! kiálta nem festhető öröm szinével
arczán.</p>
<p>– Atyám! sikolta örömrepesve a leány a férfihoz rohanva, s annak
nyakát átfűzve karjaival s arczait számtalan csókkal halmozva el,
őrült szeretettel ölelték át mind ketten egymást.</p>
<p>A rejtélyes szerezsán arcza is lángolt, erősen megnézte a férfit
s magában mondá: Tehát te vagy az!</p>
<p>A leányka azonban kibontá magát az ölelő karok közül s a
szerezsánt kezén fogva apjához vezeté, örvendő hévvel ajánlván azt,
mint kinek igen sokkal tartozik.</p>
<p>Az apa éles tekintettel, gyanúsan vizsgálta össze a szerezsán
arczát; mozdulatlan, egykedvű maradt az, némi szinezete a részvét
szelid örömének derengett csak rajta.</p>
<p>– Légy üdvöz, szólt az apa, ha leányommal jót tettél, velem
tetted azt kétszeresen, én itt lakom közel majoromban, nevem Karám
György, szivesen látott vendég lész nálam minden időben!</p>
<p>– Hazudsz, mondá magában a szerezsán, a te neved Tóváry Dániel s
átkozott lesz az a nap, melyen engemet vendégednek fogadtál. –
Köszönöm ajánlatodat, felelt a meghivónak, szivem és kezem
mindenkor készen állanak szolgálatodra, az én nevem Szomor Lőrincz;
magyarhoni száműzött vagyok, ki szökve jöttem át a határon s két
hétig lappangtam mint szerezsán és betegőr a kosztaniczai
vesztegházban, végeztem a legaljasabb szolgálatokat, mirigyes
szöveteket mostam a válukban, ragályos beteget ápoltam, holtakat
temettem, eltemettem leányod anyját is, míg egyedül maradva
átszökhettem; nyilt vagyok irántad, mert barátságodat ajánlottad s
én viszont az enyémet, a nép előtt azonban nevezz szolgádnak, így
majd nyomomat vesztik üldözőim; nevem: Szomor Lőrincz.</p>
<p>Az apa szivéről kő terhe esett le, mondhatta volna ő is, hogy:
hazudsz – neved Murányi Gábor; de ő nem <span class=
"pagenum"><a name="Page_99" id="Page_99">-99-</a></span> tudta azt,
s apja vonásait nem ismerte meg az ifjuban s hagyta magát a
veszélyes hálótól körülhurkoltatni.</p>
<h3>V.</h3>
<p>Négy esztendő temette el egymást.</p>
<p>Priedor városa mellett egy gazdag örmény lakott, kinek igen sok
pénze, igen szép leánya és egy igen jó barátja volt.</p>
<p>Karámnak hítta ő magát; a népség boldog embernek nevezte őt.</p>
<p>Gizella volt a szép leány neve, ki akkor 16 éves lehetett és
igen szép, csupa szendeség, csupa kellem; remekül játszott a
mandalinon, mesterien hímzett és tündérien tánczolt s gyönyörüsége
volt mindenkinek, a ki ismeré. Maga a helytartó Kajmakán is sokszor
megfordult kedveért az örmény házánál s a leányka rózsaarczát
megveregeté, vagy dohányfüstöt fújt szeme közé, mi minden esetre
feltünő gyöngédség lehete egy Kajmakántól.</p>
<p>A jóbarát, egy karcsu deli férfi, tűzszemeivel, fényes
hajfürtjeivel s keletien hajlott arczvonásaival a török macedon
hölgyek Adonisa, férfiak ellenében bátor, kitartó, nők iránt
hizelgő, engedékeny; szenvedélyeiben szilaj, érzelmeiben gyöngéd és
nemes, s mi legfölebb ajánlá a helyzetek emberét, elszigetelt és
elnyomott vallásában buzgó és rendületlen. Ki hinné? ez ember négy
év előtt szerezsán volt a dalmát partokon; próbaköve minden
halálbetegségnek, jóval előbb pedig egy akasztott ember fia, s egy
becstelen leány testvére és egy kipusztult család koldus ivadéka;
most pedig halálos ellensége egyetlen leányának szeretője. Övé volt
a leányka minden gondolatja, a szerető szív minden dobbanása ő róla
beszélt; szemének egy intésével elcsalhatta volna őt magával a föld
utolsó részébe.</p>
<p>Egy este az örmény hímzett kabátjában, fején vörös süveggel,
szájában füstölő csibukja, künn üldögélt majorja <span class=
"pagenum"><a name="Page_100" id="Page_100">-100-</a></span>
ajtajában a márvány padocskán s az alkonyodó ég piros felhőin s
hazatérő fejér nyájain legelteté szemeit, ujján egy nagy pecsétes
gyűrű volt, történetesen rátekinte s egy rugócskát nyomott meg
azon, a kő felugrott, alatta egy férfi arczképet engedve látni, ki
bajusz és barkó nélkül, fodrozott hajjal, fehér inggallérral s
magas frakkban volt oda festve remek email munkában. Az örmény
mosolyogva nézte a hozzá semmiben sem hasonlító képet, s mosolyogva
gondolá: Ki tudja, hogy ez valaha én voltam?</p>
<p>Nem képzelé, mily közel van az hozzá, a ki azt nagyon is jól
tudja.</p>
<p>A házához vezető úton sebes vágtatva jött egy lovag, a kapunál
lepattant tajtékzó ménje hátáról; ez beszaladt az udvarra, a lovag
pedig lihegve sietett az örményhez, s fáradtan veté magát mellé a
kőpadra.</p>
<p>– Béke veled, szólt az örmény, nagyon elfáradtál!</p>
<p>A lovag nagyot sóhajtott s hideg izzadságot törle le arczáról,
«végem van!» úgy mond, s forró homlokát két kezébe temetve
keservesen sírt.</p>
<p>– Mi lelt?</p>
<p>– Oh! kétségbe kell esnem! szólt a jóbarát vigasztalhatlan
arczkifejezéssel; el vagyok veszve.</p>
<p>– Ki akar bántani? kérdé az örmény, s mentül tovább nézte a
férfi arczát, annál nehezebb sejtelmek szálltak lelkére.</p>
<p>– Tudod, hisz annyiszor elmondtam, hogy én Magyarhonból szöktem,
politikai vétségem miatt s négy év óta élek itt mint szökevény,
mialatt számtalanszor megkisértették elleneim, hogy a magyar
határon belül különféle kecsegtető ajánlatokkal visszacsalhassanak,
de soha sem hittem cseleiknek.</p>
<p>(– Azt velem is megpróbálták, gondolá magában az örmény, de én
is vigyáztam magamra, s innen maradtam.)</p>
<p>– Most egy nevezetes török statusfogoly szökött el innét az
ausztriai határra, kit midőn a porta visszakövetelt, cserébe a
magyar kormányszék tőle bizonyos Tóváry Dánielt <span class=
"pagenum"><a name="Page_101" id="Page_101">-101-</a></span> kért
általadatni, ki ezelőtt négy évvel ide átszökött. Egy stambuli
ferman azonnal kiküldé a keresőket, hogy a kivánt szökevényt
országszerte kutathassák, s a fürkészők engem találtak elő, s egy
közülük, noha négy év alatt végtelenül elváltoztam, rám ismert,
megtudták, hogy én vagyok Szomor Lőrincz s rögtön folyamodtak a
consulhoz, kiadatásomért.</p>
<p>Az örmény ereiben fagyni kezdett a vér, arczát kiverte a hideg
veriték. Tóváry Dániel? mormogá meredezve.</p>
<p>– Csak egy kétségbeesett módom van még a megmenekülhetésre, csak
egy; de az fájdalmasabb a halálnál, azt nem teszem meg.</p>
<p>– Micsoda mód? kérdé elképedve az örmény, – minden tagjait rázta
a hideg – micsoda mód, sürgeté mohón a feleletet.</p>
<p>Musulmánná kell lennem.</p>
<p>– Csak az? És ha ez elég. Hisz ezt meg kell tenni, most, most
mindjárt, haladéktalan.</p>
<p>– Ember, értetted-e, hogy mit mondtam? leányodat veszteném el e
lépés által s nélküle koporsó nekem a világ.</p>
<p>– Ne, ne félj, ne aggódjál. Azon segítve lesz, te jóbarátom
vagy, de én is jóbarátod vagyok, légy nyugodt, én is, leányom is
Mahomed hitére térünk.</p>
<p>Az örményt a saját magairánti félelem túlságosan nagylelkűvé
tette; megölelte a kétségbe esett barátot, összecsókolta s igért
neki minden szépet és vigasztalá azt, míg maga majd megfulladt
félelmei alatt.</p>
<p>Egészen elhitte e mesét.</p>
<p>Oly valószinű volt! Ő nem tudhatta, hogy a jóbarát őt és élete
előbbi folyamát ismeri és mint ismeri! – annak hűségéről négy év
alatt erősen meggyőződött s rögtön sietett a helytartóhoz,
bejelentendő, hogy hitét bizonyos okoknál fogva meg akarja
változtatni.</p>
<p>Török polgárt nem adnak ki más státusnak s ez csak musulman
lehet.</p>
<p>Ekkor a leányhoz ment a jóbarát, annak ismét más <span class=
"pagenum"><a name="Page_102" id="Page_102">-102-</a></span> mesét
mondott. Megállt előtte szomorú, könyes arczczal s megfogta a leány
kezét és gyöngéden megcsókolá.</p>
<p>– Mi bajod? kérdé a leány, s ő is elkezde sírni, bár nem tudta,
hogy miért.</p>
<p>– Elhagylak angyalom, örökre elhagylak.</p>
<p>– Oh ne tréfálj.</p>
<p>– Hiszed, hogy tréfából sírni is tudok?</p>
<p>– De az nem lehet; te az én lelkem, az én életem vagy, nélküled
meghalok.</p>
<p>– És én nélküled elkárhozom. Lásd, atyád nagyravágyó, én koldus
vagyok. A helytartó szépnek talált téged, s ez atyádnak
hizeleg.</p>
<p>– A helytartó? Az a rút ember, hiszen ő pogány?</p>
<p>– Azon könnyű segíteni.</p>
<p>– Kereszténynyé fog lenni?</p>
<p>– Oh nem, ti tértek át hitére.</p>
<p>– Istenem, megőrültem-e, vagy csak ezután fogok!? Oh Lőrincz,
mint szeretnék kételkedni szavaidban.</p>
<p>– Iszonyú való mind, a mit mondtam. Rabneje leszesz egy durva,
állati szenvedélyű pogánynak, s majd ha férjedet megzsinórozzák,
tán a sultán háremhölgye. Mily fényes jövendő vár reád!</p>
<p>– Ne kínozz!</p>
<p>– Isten veled, szegény leány! adja az ég, hogy sokáig ne élhess,
akkor majd meglátsz még oda fenn.</p>
<p>– Nem úgy Lőrincz, ha Isten van az égben.</p>
<p>– Van, csak az kár, hogy a földet még emberek lakják; fogod
tapasztalni még ez éjjel, hogy igazat beszéltem.</p>
<p>– Lőrincz, várj éjfél után, mikor feljön a hold, itt ablakom
alatt, válassz ki két gyors paripát aklainkból, ne félj, én a tied
maradok.</p>
<p>S a leány összeszedte becsesebb ékszereit s elhatárzá magában,
hogy apjától megszökik. A szerelem elvette eszét.</p>
<p>Késő éjjel jött haza az örmény, hosszasan beszélt vele s elmonda
neki mindent, a mivel igazolni akarta kényszerült hittagadását,
szép metaphisikai és philosophiai <span class="pagenum"><a name=
"Page_103" id="Page_103">-103-</a></span> okokkal támogatva, az
igazi okokat azonban nagy bölcsen elhallgatta. A leányt ez még
inkább meggyőzte kedvese állításának valóságáról. Alig hagyá magára
az örmény, midőn csendesen felnyitá ablakát; alant a jóbarát várta
két felnyergelt lóval, az leemelte őt a párkányról, átölelé s forró
ajkával leszítta a leány első istenítő csókját, még egyszer
kebléhez ölelé őt, és még egyszer –</p>
<p>Apa, ne aludjál! – Fuss – rejtsd el magad a föld gyomrába! A
talizmán elveszett. Ártatlan gyermek nem imádkozik érted többé!</p>
<p>A jóbarát feltette az egyik lóra a leányt, a másikra meghitt
szolgáját ülteté, s útnak indítá őket Brozoliáni felé. Maga pedig
bezörgetett az örmény hálószobája ajtaján.</p>
<p>– Ébredj fel ember, ellopták leányodat.</p>
<p>Őrült haraggal rohant elő az apa. – Ki volt az? utána! ordítá
veszettül, lovat ide, utána a ki mozdulni tud! Hirtelen lóra
kaptak, az örmény és barátja; a berber lovak versenyt futottak a
széllel, vágtattak mindenütt a futók nyomába. Azon utat, melyen
egykor hét napig utazott a jóbarát, most 10 óra alatt hagyták
hátra. A Unna partjára értek. Lovaik kidűltek alóluk. A futók
csónaka már akkor a folyam közepén evezett. Magánkívül rohant másik
csónak után az örmény, evezőt ragadtak mind a ketten. Elfeledte az
ember, hogy neki nem szabad a magyar határon belül magát mutatni;
de bízott is benne, hogy senki elváltozott arczára nem ismerhet. Ha
tudta volna, hogy előtte egy nappal a jóbarát értesité
eljöveteléről a harámbasákat. – Evezett. Szemei vérben forogva
függtek az előttük törő csónakon. Csaknem egyszerre ért mind a két
ladik a parthoz. – Rabló, megállj! ordítá az apa s a jóbarát
szolgáját torkon ragadta. Az erősebb volt nálánál s a megtámadót
letiporta. A zajra előcsődültek a szerezsánok és szétválaszták a
birkozókat. Hol van leányom? kérdé önmagát is elfeledve az apa. –
Széttekinte, sem a jóbarátot, sem leányát nem látta sehol. Egy
harámbasa lépett hozzá, vállára tette kezét: Üdvözöllek a magyar
<span class="pagenum"><a name="Page_104" id=
"Page_104">-104-</a></span> parton, Tóváry Dániel, a király nevében
foglyom vagy!</p>
<p class="center">* * *</p>
<p>Murányi Gábor átka betelt. Az ember, ki miatt apja börtönre
vettetett, ugyanazon börtönbe került, ugyanazon börtönben halt meg,
melyben a vén Murányi. Csak annyiban nem telt be az átok, hogy
Tóváry leánya, Gizella, nem lett oly nyomorú, mint Gábor nővére,
hanem Gábor karjai közt mint boldog nő élte le napjait, s ez volt
az a leány és ez volt az a barát, kikért a boldogtalan fogoly
Munkács földalatti börtönében élte utolsó perczéig buzgón
imádkozott. Ha tudta volna, hogy ezek miatt jutott oda!</p>
<h2>EGY HALÁLITÉLET.</h2>
<p>Az Isten lát, az ember sejt; Isten olvas a szívből, ember a
szóból.</p>
<p>Ki volna oly merész, hogy kivegye a halál urának kezéből a
pallost? és azt mondja: én eljövök külön választani a jót a
rossztól! és hangja ne reszkessen, midőn e szót kimondja «halál» és
keze ne reszkessen, midőn a pallost fölemeli.</p>
<p>Olvassátok el ez eseményt és gondolkozzatok felőle.</p>
<h3>I.</h3>
<p>Páris jelenlegi templomai között legnevezetesebb az, mely a Rue
de Viviennel szemben, közel a vaudeville-szinházhoz épült.
Legnevezetesebb különösen azért, mert nem a keresztények Istenének
van építve, hanem egy földalatti istenségnek, ki előtt meghajol a
királytól a koldusig minden ember; – kit imád, kit óhajtva keres,
kiért áldozatul hozza napja fáradságát, éje nyugalmát, szerelmét,
<span class="pagenum"><a name="Page_105" id=
"Page_105">-105-</a></span> gyűlöletét, lelkét, túlvilágát; – kiért
él, kiért meghal, kiért elkárhozik… E kárhozatos istenség a pénz. A
vivienne-utczai templom az ő temploma, – a börze.</p>
<p>Harangszó nem hí ide senkit, mégis tele van az a reggeli óráktól
a késő éjszakáig. Innen árad szét öröm és kétségbeesés családokra
és országokra. Az ige, mely innen széthangzik, az egyedül
csalhatlan valóság, a többi ábránd, rajongás, képzelet.</p>
<p>Egy reggeli órában a szokottnál is élénkebb ki- s bejárást
lehete tapasztalni a börze körül; a jövő-menő üzérek arczain
ünnepélyes megszeppenés nyomai voltak észrevehetők, az igaz Isten
egy lehellette megrendíté a pénz bálvány-oltárát; valahol háború
ütött ki, s a papirok egy nap alatt húsz száztólival csökkentek
alá.</p>
<p>A sok járókelő között, kik aggodalmas arczczal tudakozódtak
jobbra-balra, kérdezősködtek, futkostak ide amoda,
legbotránkoztatóbb volt Monce úr arcza, ki az érkezett Hióbposta
után több mint egy óra óta állt egyik korinthi oszlopnak vetve
vállát az előcsarnokban s zsebébe dugott kézzel, egykedvűen
dudorászta a «dans ce fossée cessons de vivre»-t, s nem ügyelt az
óranegyedenkint érkező távirdai sügönyökre.</p>
<p>Pedig mindenki tudta, hogy neki milliói vannak veszteni valók a
hanyatthomlok csökkenő papirokban.</p>
<p>A mint ott egykedvűen dudorász, valaki hátulról vállára
veregetve megszólítja.</p>
<p>– M. Monce! önt a legújabb tudósítások épen nem látszanak
érdekelni.</p>
<p>Monce hátrafordult.</p>
<p>– Ah, ön az, M. Taillard? úgy hiszem nem igen.</p>
<p>– A course azon egy óra óta, hogy ön ezen oszlopot tartóztatja
az összeroskadástól, nyolcz perczenttel szállt alább.</p>
<p>– Az mindegy, felele Monce vállat vonva.</p>
<p>– Mindegy? ön úgy látszik, hogy igen tisztában van magával…
<span class="pagenum"><a name="Page_106" id=
"Page_106">-106-</a></span></p>
<p>– Valóban úgy vagyok. Holnap reggelig ki kell mondanom
bukásomat.</p>
<p>– S ön ezt igen tréfás dolognak tartja, nemde?</p>
<p>– Oh igen, elannyira, hogy főbe fogom magamat lőni.</p>
<p>– Ah, azt ön nem teendi, ezt önnek nem szükséges tenni.</p>
<p>Monce egykedvűleg ránézett párbeszélő társára s hidegen, szinte
megvetőleg vállat vont, mintha azzal azt akarta volna tudtára adni,
hogy a kinek fogalma van a becsületről, átláthatja, hogy ily
helyzetben nincs egyéb mit tenni.</p>
<p>– Jőjjön velem, szólt Taillard, karját Monceé alá öltve, itt úgy
sincs mit várni többé, én valami okosabbat fogok önnek mondani.</p>
<p>Monce hagyta magát vezettetni s egy halálra szánt ember
sarkasticus mosolyával várta Taillard okoskodásait. Valami bibliai
phrasisok fognak lenni, gondolá magában előre, essünk át rajtuk.
Taillard ügyvéd volt. Ez esetben lehetetlen volt egyéb tanácsot
várni tőle, mint valami paptól.</p>
<p>– Önnek e papirokbani veszteségei mellett, kezdé Taillard, még
szép készpénz összegek maradnak kezei között.</p>
<p>– Értem uram, szólt közbe hidegen Monce, ön azt hiszi, hogy ha
én most e pénzösszegekkel megszökném, még elég okot találhatnék rá,
hogy nevessem a világot.</p>
<p>– No, és remélem, hogy ön ebben nem lát egyebet egy neménél az
üzletnek, a mit nem ön talált föl először.</p>
<p>– Igen, uram, velem is tettek így két izben, hanem én aztán
figyelemmel kisértem azt a két hamis banqueroutirt s nem volna
kedvem azon becstelenséget osztani, a mi őket folytonosan üldözé,
városról-városra. Aztán tudja ön uram, nálunk üzéreknél, kik
gyermekkorunk óta e sphaerában nevelkedünk, legelső ambitió a
hitel; magamforma ember túlélheti azt, ha gyilkosság sül ki rá, ha
felesége megcsalja, ha hazája elpusztul, ha az ujságirók
hazaárulónak szidják, de azt a szégyent, hogy nem <span class=
"pagenum"><a name="Page_107" id="Page_107">-107-</a></span> tud
fizetni, – soha, arra nincs egyéb felelet, mint meghalni.</p>
<p>– S a halállal aztán ki vannak elégítve a hitelezők.</p>
<p>– Ki a rágalmazók.</p>
<p>– Tehát ön becsülete meg volna mentve azon hír által, hogy ön
magát főbe lőtte.</p>
<p>– A mostani társadalmi fogalmak szerint tökéletesen.</p>
<p>– Akkor önnek csak e hírt kell megszerezni, a nélkül, hogy azt
előbb halálával előzte meg.</p>
<p>– Ah uram, az emberek látni akarnak, mielőtt meggyőződnének.</p>
<p>– Hát hisz ezt tehetik. Önnek, teszem föl, csak egy pár
ressurrections-mant kellene fölhajhászni, a mi nem nagy mesterség s
megbízni, hogy az éjjel egy tegnap eltemetett halottat, ki termetre
és hajára nézve önhöz körülbelől hasonlít, ássanak fel s hozzák
önnek kereskedelmi bureaujába. Ön e hulla arczát két
pisztolylövéssel úgy eléktelenítheti, hogy abban senkire sem fognak
ráismerhetni többé; önmaga pedig pénzértékét magához véve, még azon
éjjel meglehetősen elváltoztatott arcz és álnév alatt a nantesi
vagy bayonnei postával elutazik, ott hajóra ül s meg nem pihen, mig
magát Philadelphiában nem találja. Az emberek azt hiendik, hogy ön
magát lőtte meg.</p>
<p>Monce meglepetve kezde Taillardra figyelni.</p>
<p>– Hát nőm? kérdé zavarodottan, eltévedve lelkében az idegen
eszmék közt.</p>
<p>– Neki a valószinűség miatt nem szabad erről egy ideig
tudomásának lenni. Ismerheti ön ezt az üzérfajtát, képes az
embernek arczából olvasni. Kutatna, kérdezősködnék, miért nem
siratja jobban az asszony meghalt férjét? miért nem fogad el
látogatókat, imádókat, férje holta után?</p>
<p>– Nos, és ha elfogadna?</p>
<p>– Akkor az én dolgom lenne őt tudósítani arról, hogy ön még él.
E czélra ön irand egy levelet feleségéhez, melyet én csak akkor
fogok neki kézbesíteni, ha a hitelezők <span class=
"pagenum"><a name="Page_108" id="Page_108">-108-</a></span>
figyelme s a napi mende-monda más tárgyat keresett magának; e
levélben megirandja ön neki azon helyet, a hova menni fog, leendő
álnevét: legyen az például Tonners, azon időt, melyben ismét irni
fog neki, még pedig az ő családi neve alatt, s mikor aztán minden
elcsillapult, az asszony le fogja vetni a gyászt, itteni
ismerőseinél elbeszélendi, hogy őt Philadelphiában valami Tonners
ur férjhez kéri, azok biztatni fogják, hogy menjen hozzá. Ő
vonakodni fog, hogy az út nagyon hosszú, hogy az új kérő nem szép
ember, első férjének árnyéka sem lehet, aztán egy szót sem tud
francziául, ő pedig angolul nem; végtére sok biztatásra mégis rá
hagyja magát venni, elmegy ön után s azontúl senkinek sem fog
eszébe jutni, hogy önt keresse, miután a felesége is férjhez ment.
Ön pedig megmenti életét, becsületét és vagyonát.</p>
<p>– Ön gondolkodóba ejt. De hátha nem találva a pénzeket nálam,
azt hinnék, hogy mások által gyilkoltattam meg s valakit a
környezetemből vennének üldözőbe.</p>
<p>– Annak úgy lehet elejét venni, hogy ön egy levélben megirandja
nyilatkozatát, miszerint önkezével vetend véget életének, e tettre
vezérlő indokaival együtt. E levelet, nehogy elsikkadjon, hozzám
intézendi ön, így biztos kézben lesz s a legelső, ki zajt fog ütni
vele, én leszek, mi ismert renomméemnél fogva az egész ügynek nagy
tekintélyére fog válni.</p>
<p>Veszélyes pillanatokban az ember igen röviden szokott
gondolkodni. Monce néhány pillanat mulva sajátjává tette az ügyvéd
által ajánlott tervet, kivel régóta jó barátságban élt, a mennyiben
egy üzér és ügyvéde között létező viszonyt barátságnak lehet
nevezni, s a mennyiben általán véve létezhetik a világon
barátság.</p>
<p>Taillard rögtön sietett az üzér számára megkivántató álruhákat s
uti leveleket megszerezni, míg Monce kereskedelmi irodájába
elzárkózva, összeszedé készpénzét s becsesebb papirjait; éjszakára
az irodai lakból, mely saját magán lakától egészen más utczába volt
elkülönözve, <span class="pagenum"><a name="Page_109" id=
"Page_109">-109-</a></span> minden segédeit eltávolítá; esti nyolcz
órakor átadott két levelet Taillardnak, egyet hozzá, másikat
Duforet Angelikához czímezve, kilencz órakor elindult a
resurrections-man-ek tanyájához, kiknek itt is, mint Londonban az a
hivatásuk, hogy boncztudósok számára visszalopják a síroknak
átadott holt testeket, s éjfél után egy órakor a Quincampois-utcza
egyik házában kettős pisztolylövést hallottak a szomszédok, s
egypár késői kóborló nem sokára azután egy asztrakán-prémes úti
köpenybe burkolt férfit látott azon ház hátulsó kapuján kisurranni,
ki onnan egy mellékutczába bekanyarodva egy háznál becsöngetett, s
miután a kapusnak valamit átadott, az utczák tömegében eltünt.</p>
<h3>II.</h3>
<p>Duforet Angelika, az üzér neje, ismert szépség volt azon
időkben.</p>
<p>Arcza egyike volt azoknak, mik a belül lakó lélek képére vannak
teremtve, vonásról vonásra hű mintanyomata jellemének, – nyilt,
tiszta és nemes. Olyan arcz, melynek csak mutatnia kelle magát,
csak szemeivel beszélnie, hogy minden gyanút, mely bármi alacsony
vétekkel vádolhatná, megczáfoljon; kinek erényessége mellett a
homlok nyugalma, az arcz változatlan alabastroma, a szemek
határozott tekintete s a hallgató ajkak szenvedélytelen hajlási
lépnek föl tanúbizonyságul – arcz, melyet a természet széppé, a
lélek fönségessé teremtett.</p>
<p>Épen öltöző-asztalánál ült, szokatlanul korán kelve. Szobaleánya
hosszú, földigérő selyem szőke haját fésülé. Előtte gömbölyű
öltöző-tükre állt, – szórakozott volt, – ha olykor a tükörbe
tekinte, meg-megdöbbent, mintha megijedt volna azon arcztól, mely
onnan visszatekinte reá – halvány búbánatos képe önarczának.</p>
<p>Kívülről csöngetés hallatszott. Angelika kiküldé szobaleányát,
hogy nézze meg, ki jő. Az kevés idő mulva visszatére, <span class=
"pagenum"><a name="Page_110" id="Page_110">-110-</a></span> egy
mahagoni szekrénykét hozott magával, jelentve, hogy ezt az éjjel
egy ismeretlen ember adta át a kapusnak, kit az soha sem látott
azelőtt; az ember nagy asztrakánprémes úti köpenyt viselt, kerek
vörös szakálla volt, szemöldei alig látszottak, s kék szemüveget
viselt, s idegen kiejtésű hangon tudakozódva madame Monce után, e
szekrénykét küldé neki.</p>
<p>– Ismeretlen személy előttem. Hihetőleg férjemmel van dolga.</p>
<p>– De a szekrény lapjára világosan madame Monce neve van
irva.</p>
<p>– Nyisd fel, mi van benne.</p>
<p>– Oly nehéz, hogy szinte hajlandó vagyok azt hinni, a mit a
kapus mondott, hogy tele kell lennie aranynyal.</p>
<p>– Ah! mire gondol?</p>
<p>– Az öreg Planchet esküdött, hogy úgy van, s igen büszke volt
rá, hogy azon úr minden tétovázás nélkül rá mert annyi kincset
bízni.</p>
<p>– De hát ki tudja azt? Mi oka lehetne valakinek nekem kincseket
küldeni.</p>
<p>A szekrény nem volt lezárva, csak lepecsételve, a pecsét
feltörése után, a mint tetejét felnyitá a szobaleány, örvendő
sikoltással nyujtá azt úrnőjének. A szekrény tele volt
aranynyal.</p>
<p>Angelika zavarodottan tekinte a megfoghatatlan küldeményre.</p>
<p>– Ez eltévedt, mondá, nem hozzám lesz intézve.</p>
<p>– De igen, ide egy kis czédula van szúrva a belsejére, mely
ismét önnek szól.</p>
<p>Valóban egy kis összehajtott papirra lapidár betűkkel Monce
Angelica neve volt irva. Fölbontá a levelet. Benn fraktur-irással e
sorok voltak:</p>
<p>«A szűkölködés napjaira… Bátorság és bizalom.</p>
<p class="right">Tonners.»</p>
<p>Egyéb semmi. Még egy szó volt megkezdve, de ki is törülve, a
porzó letörlése után ki lehete venni, hogy a <span class=
"pagenum"><a name="Page_111" id="Page_111">-111-</a></span>
kitörölt szó ez volt: «föltáma»… Itt meg volt szakadva és
kihúzva.</p>
<p>Angelika nyugtalanul kelt föl öltözőasztala mellől, s
zavarodottan állt meg a mysteriosus szekrény s annak kabalistikus
tartalmú felirata fölött… Ki ez a Tonners? E nevet először hallá
életében. Micsoda szűkölködés napjai azok, a mikre figyelmeztetik
általa? s mi oka lehet annak ő róla gondoskodni?</p>
<p>Míg így töprenkedve fejtegeté magában a sors által oda vetett
rejtélyt, künn ismét csöngetés hallatszék s a visszatérő szobaleány
jelenté, hogy Monce úr első segéde van itt, úrnőjével rögtön akar
beszélni. Az ember arcza igen illetődöttnek látszik.</p>
<p>Moncené hirtelen magára adatá öltönyét, s inte, hogy bocsássák
be a segédet, ki már az ajtó előtt csiszolta nyugtalanul
talpait.</p>
<p>A belépő arcza zavart, nyugtalan volt, kezei reszkettek.
Elfeledett köszönni, s midőn szavakat keresett, könyei jelentek meg
helyette.</p>
<p>Moncené megijedt. – Az Istenért! mi történt? kiálta.</p>
<p>– Madame, zokogá a segéd, Monce úr meghalt.</p>
<p>Angelika hátra tántorult, széke karjára kelle támaszkodnia, hogy
össze ne rogyjék. Azután hirtelen fölriadva kérdé: hol van? s
indulni akart.</p>
<p>A segéd visszatartóztatá.</p>
<p>– Nem, Madame, önnek nem lehet őt meglátnia, arcza szörnyen el
van éktelenítve, csaknem egész fejét összeszaggatá a lövés.</p>
<p>– Lövés! kiálta fel az asszony, tehát meg van gyilkolva.</p>
<p>– Maga lőtte meg magát, asszonyom. A pisztolyok, mik mellette
hevernek, ugyanazok, miket az nap este velem töltetett meg, azon
ürügy alatt, hogy rablóktól fél.</p>
<p>– Irgalmas Isten! mi oka lehetett?</p>
<p>– Az ok, fájdalom, hogy nagyon is világos; az iróasztalán
felnyitva heverő számadási könyvek, miknek mérlegét <span class=
"pagenum"><a name="Page_112" id="Page_112">-112-</a></span>
önkezűleg fejezte be, világosan mutatják a legutóbbi börzeesemények
által előidézett bukását.</p>
<p>Angelika eltakarta arczát, melynek halálsápadtsága e perczben
szégyenpirra kezdett átváltozni.</p>
<p>– Tudják már a városban ez eseményt? kérdé halk hangon,
visszanyerve önuralkodását, a segédtől.</p>
<p>– Asszonyom, a halálhír hamar terjed.</p>
<p>– Nem ezt kérdeztem, ama másikat, szólt Angelika, lesütve
szemeit s nem birva szót adni azon eszmének, mely lelkét még a
halálnál is jobban megijeszté.</p>
<p>– Még nem.</p>
<p>– Égesse ön el azon mérleget, tegye pénzzé hozományomat, itt e
szekrényben talál ön egy jó összeg aranyat, vegye magához,
elégítsen ki mindenkit, a ki követelésekkel áll elő.</p>
<p>– Madame, kötelességemnek tartom önt figyelmeztetni azon leverő
körülményre, miszerint Monce úr pénzviszonyai elannyira rongált
állapotban vannak, hogy ha ön azokat mind helyre akarja hozni,
önnek jogszerű vagyonából semmije sem marad.</p>
<p>– Az nem tesz semmit. Élhet az ember gazdagság nélkül is, de
becsület nélkül nem. A világ soha se tudja meg, hogy férjem azért
halt meg, mert megbukott. Mondjon ön a kérdezősködőknek akármit.
Hozza fel okul, hogy családi viszonyok késztették, ne kiméljen
engem, mondja, hogy rossz, hűtelen asszony voltam, mondjon ákármit,
csak férjem neve maradjon tisztán a világ előtt.</p>
<p>A segéd zokogva rogyott a padlat szőnyegére a nő lábaihoz, s
egyik kezét megragadva, azt könyeivel áztatá, s a könyeket
csójaival szárítá föl róla, és esküdött, hogy azt soha sem fogja
róla mondani – soha!</p>
<p>Angelika maga sem tudta tovább tartóztatni érzelmei rohamát.
Tántorogva, szédelegve lépett asztalához, égő szemeiből
kicsordultak a könyek; fölvette a szekrényt, némán reszkető
ajkakkal nyujtá a lábai előtt térdelő segédnek s alig hallhatólag
rebegé: <span class="pagenum"><a name="Page_113" id=
"Page_113">-113-</a></span></p>
<p>– Vegye ön mr. Arnould, – hagyjon magamra, s azzal széke
párnájára hajtotta arczát és sírt hangosan, szabad útat engedve a
kitörő fájdalomnak.</p>
<p>Arnould átvette a szekrényt s tiszteletteljesen megcsókolva
Angelika kezét, visszanyujtá neki a kis czédulát, mely a pénz közé
volt téve.</p>
<p>– Ezt nem szükség elvennem asszonyom.</p>
<p>És Angelika ismét ott látta maga előtt a rejtelmes kabalistikus
értelmű szavakat:</p>
<p>«A szükölködés napjaira… Bátorság és bizalom… Tonners.»</p>
<p>Gondolkozott, elmélyedt, a rejtelmes szavak magukkal vitték
lelkét, ismeretlen, kalauztalan regiókba, eltévelyegtek vele az
eszmék csillagforgásai közé, s mentűl tovább vitték, annál
homályosabb, annál világtalanabb, annál őrültebb lett körüle minden
gondolat.</p>
<p>Ki volt az? – mit akart? – És miért?</p>
<h3>III.</h3>
<p>Angelika elhagyva sz. honoré-utczai pompás lakását, valahol a
Poissoniére külváros valamelyik szegény mansard-lakában húzta meg
magát.</p>
<p>Özvegység és nyomorúság egyszerre következtek el rá, de tűrte
nyugodtan, zúgolódástalanul; később a gyászt és nyomort még egy
harmadik rettentő csapással tetézte a sors, oly csapással, minőt
csak választottai számára szokott tartogatni, nagy rendkívüli
lelkek számára, miket a mindennapi szenvedések meg nem
görnyesztenek, mintha meg akarná őket büntetni azért, hogy
erősebbek merészeltek lenni a többieknél.</p>
<p>Az emberek elmaradtak tőle, csupán egy ember maradt, ki
valahányszor munkaterhes idejéből egy üres órát elszakaszthatott,
hozzá sietett, őt vigasztalá, beszélt vele az elmultakról, s
biztosítá a jövendők felől. Ez ember volt Arnould, férjének régi hű
segéde. <span class="pagenum"><a name="Page_114" id=
"Page_114">-114-</a></span></p>
<p>Egyedül az esti órák voltak azok, mikben meglátogathatá egykori
úrnőjét; annyival inkább meglepé Angelikát, midőn egy napon, nem a
szokott időben, kopogtatást hallott ajtaján s a belépőben Arnould
ismert szelid arcza, egyszerű viselete helyett egy elegans férfit
pillanta meg, ki őt igen ismerős üdvözlettel köszönté.</p>
<p>Angelika, míg kezei napi munkáján dolgoztak, lelkével szerte
járt a messze világban, azon nagy ürben, mi Isten és ember között
van s előbb össze kelle szednie elszórt eszméit, míg a belépőt
megismeré.</p>
<p>Taillard volt.</p>
<p>Angelika némán inte neki, hogy foglaljon helyet, s szemeit rá
függesztve, várta, hogy mit fog az ügyvéd neki mondani?</p>
<p>Taillard készülve volt a beszédre s széket téve magának a hölgy
mellé, a szokott bevezetési formulák után így szóla:</p>
<p>– Remélem, Madame, miszerint kegyed fájdalmai annyira tán már
enyhűlve vannak, hogy minden kegyeletsértés nélkül lehetend
kegyeddel beszélni, mely a könyeket épen nem veszi igénybe.</p>
<p>– A mi a lelkemé, az az enyém, uram, viszonzá a hölgy hidegen,
senkinek sem vagyok vele terhére, fájdalmaimat nem hordom
mutogatásul; beszélhet ön velem bármiről, bárminő fájdalmas
emlékről, nem fogok semmit mutatni, mi önnek kellemetlen leend.</p>
<p>Taillard szétnézett a szobában, szegényes kis lak volt, avult,
kopott bútorokkal, de tisztán tartva.</p>
<p>– Kegyed itt rendkívül szegény állapotban él.</p>
<p>– Meglehet, de az nem tesz semmit.</p>
<p>– Pedig kegyednek vannak jó barátai, kiknek módjukban volna
kegyed sorsát jobbra változtatni.</p>
<p>– Hiszem, hinni szeretem, hogy vannak, de nekem semmi okom sincs
rá, hogy terhükre legyek, s nekik semmi okuk, hogy nekem pirulást
okozzanak.</p>
<p>– Kegyed még oly fiatal. <span class="pagenum"><a name=
"Page_115" id="Page_115">-115-</a></span></p>
<p>– S meglehet, hogy még sokáig élek, de türelmes vagyok bevárni a
megvénülést.</p>
<p>– Kegyed még újra férjhez mehetne.</p>
<p>– Ettől, úgy hiszem, eléggé megóv az: hogy szegény vagyok.</p>
<p>– És ha mégis volna ember, ki lelkét, vagyonát, életét kegyed
lábaihoz rakná, ezt mondva: legyen ez mind a tied és légy te az
egyém; – ha volna ilyen ember?</p>
<p>– Csak ezt jött ön hozzám mondani?</p>
<p>– Oh még többet is. Önnek szemei arczomra vannak függesztve,
lehetetlen, hogy ön előtt titok legyen az, mi bensőmben véghez
megy, szeretem önt, és akár ébredek, akár álmodom, szüntelen e
gondolat áll előttem, hogy birnom kell kegyedet. Én jó, szelid,
emberekkel jóltevő ember voltam mielőtt kegyedet ismerém, de érzem,
hogyha kegyed eltaszít magától, meg leszek átkozva oly dolgokat
cselekedni, mikről legyen mit beszélni az utánam megmaradóknak.</p>
<p>– Uram, ön ajánlata engem megtisztel s ezt köszönöm.
Tisztelettel fogok önről emlékezni érte. Sajnálom, hogy ön hajlamát
hozzám e hideg indulatnál egyébbel nem viszonozhatom.</p>
<p>– Kegyed mást szeret?</p>
<p>– Ezen értelemben senkit. Ha azon halál, melylyel első férjem
kimult, oly rettenetes nem lett volna, tán én sem lennék különböző
a többi nőktől, kiket az idő feledni és remélni tanít; de nekem,
valahányszor boldog embereket látok, kik kar karban mosolyogva,
enyelegve járnak egymással, mindannyiszor megjelen azon rettentő
alak, melynek elundokított arczán egy vonására sem ismertem többé
annak, a kit úgy szerettem, s mintha mondaná olyankor: te is ilyen
boldog voltál egykor, meglakoltál érte. Nem, – nem uram. Közöttem
és a boldogság között oly iszonyú esemény emléke áll, melyet ha el
tudnék feledni, azt kellene hinni magamról, hogy megtébolyodtam.
<span class="pagenum"><a name="Page_116" id=
"Page_116">-116-</a></span></p>
<p>– Ne akarjon ön minden reménytől megfosztani. Tán később…</p>
<p>– És én kérni fogom önt, hogy ez legyen utolsó látogatása
nálam.</p>
<p>Taillard arcza kigyulladt; fölkelt helyéről.</p>
<p>– Asszonyom… Én kegyedet évek óta szeretem. Szerelmem olykor az
őrjöngésig ragadott; a dämonikus őrjöngés egy pillanatában
megesküvém, hogy kegyednek meg kell osztania velem az életet, vagy
a halált, és verjen meg az Isten, ha ez esküvésemet valaha
megbántam, vagy elfeledém, vagy el fogom feledni. Ön együtt fog
élni velem, vagy együtt fog meghalni.</p>
<p>Angelika egy tekintetet vetett Taillardra, minővel a tiszta
lélek tekint alá jelleme csillag magasából a szenvedélyek
fertőjében küzdő veszendő lélekre.</p>
<p>– Az elsőt nem hiszem, az utóbbitól nem félek, viszonzá
nyugodtan, szoborhidegen.</p>
<p>– Emlékekezzék ön reám. Fognak önre következni irtózatos napok,
mik közt a multak emléke még pihenésnek nevezhető, mikor nem
elhagyatva lesz ön, hanem üldöztetve mindenkitől, mikor e büszke
lélek meg lesz alázva a porig és keresni fogja a kétségbeesést,
mely eszét elvegye, és egyik halált, hogy a másiktól
megszabaduljon. Jussak eszébe akkor. Egy szó, egy intés hozzám, és
én megszabadítom önt, mindent, mindent a mit elvesztett
visszaszerzek és a legboldogabbá teendem önt az asszonyok között;
de ha e szó, ha ez intés elmarad, meghalunk asszonyom, a halál
legirtózatosabb nemével, a minőre ön soha nem is gondolt, s a mit
ha önnek megneveznék, megrendülne hajthatatlan lelke, de meghalunk
asszonyom, megosztjuk a halált, ön látni fogja az enyimet és nem
fogja túlélni.</p>
<p>– Megborzadna lelkem ön szavaitól, ha öntudatom nem védne
ellenök. Nem tettem soha, nem is gondoltam semmit, a miért Isten,
vagy emberek üldözhetnének. A haláltól pedig nem irtózom, s
nemeiben nem válogatok. Isten önnel. <span class="pagenum"><a name=
"Page_117" id="Page_117">-117-</a></span></p>
<p>Taillard kalapját vevé és távozott.</p>
<p>– Emlékezzék ön rám, ha nagyon fog szenvedni, mondá még egyszer
visszafordulva s azzal elsietett.</p>
<p>Az özvegy nyugodtan folytatá kézi munkáját. «Lelkem tiszta…
Istennel, emberekkel békében élek… multam nem vádol… jövőmre
vigyázni fogok… nem leend fölöttem hatalma senkinek.»</p>
<h3>IV.</h3>
<p>Egyszerre elkezdett valami különös hir terjengeni az óriási
városban.</p>
<p>Monce urat alig volt Párisban ember, a ki nem ismerte volna,
haláláról sokáig és sok mindenfélét beszéltek, a sok monda közől
egyszerre egy különös megdöbbentő hír kezde magára figyelmet
vonni.</p>
<p>Először csak mint határozatlan, összefüggéstelen szóbeszéd, de
melynek összevissza bonyolult fonalai, mintegy valami titkos kéz
által bontogatva, lassankint egy összevágó ténybizonyítékul
fejlődtek elő; – az emberek határozottan kezdtek róla beszélni,
hogy Monce nem maga ölte meg magát, hanem meggyilkoltatott.</p>
<p>Az orvosok, kik a holttestet megvizsgálták, azt állíták, hogy a
két lövés közül mind a kettő halálos volt, ha az elsőt megtette az
öngyilkos, a másodikra már nem lehetett ideje.</p>
<p>Többen, kik azon éjjel Monce bureauja előtt jártak, láttak egy
embert a lövések utáni perczekben a hátulsó ajtón kisurranni, kinek
személyleirása tökéletesen megegyezett azéval, kit ismét mások
Moncené asszony lakásán a kapussal beszélni s annak valamit átadni
láttak.</p>
<p>Az emberek azt kezdték beszélni… igen – az mondták határozottan,
hogy Moncené maga ölette meg férjét.</p>
<p>Valami titkos, dämoni ellenség kimondta a vádat, az emberek
kaptak a hiren; minél iszonyúbb valami vád, s minél tiszteltebb az,
ki áltata illetve van, a tömeg annál <span class="pagenum"><a name=
"Page_118" id="Page_118">-118-</a></span> örömestebb elhiszi;
senkit sem itél el oly hamar, mint kit sokáig kénytelen volt
becsülni, arra akármit fognak, tombolva adja tovább; örvend,
hahotáz, hogy leránthassa magához a porba, hogy nem kénytelen őt
többé magánál jobbnak, igazabbnak elismerni. A hír kevés nap alatt
oly fenyegető alakú gyanúvá nőtte ki magát, hogy a hatóságok jónak
látták felfogni a tárgyat s nyomozódásokat tenni benne.</p>
<p>A közvádló kivánatára Moncené rögtön őrizet alá tétetett, s az
esküdtek összehivattak.</p>
<p>A közvádló éleseszű captiosus ember volt, ki csodálatos
műélvezettel szokta tekinteni a criminalis ügyeket, valódi
szenvedélyt csinált magának egy ügyesen bemutatott bűntény
furfangos napvilágra hozatalából, azon élethalálra menő
sakkjátékból, hol a bűnös átellenes kérdések által szögletbe
szorítva kénytelen magát megadni. Duval úr híres volt arról, hogy
az ily játékokat többnyire a vádlott szokta ellenében
elveszteni.</p>
<p>Páris leghíresebb ügyvédei siettek rögtön szolgálataikat
ajánlani a szép vádlottnőnek. Ő azonban megköszönte ajánlataikat s
helyettük egy egyszerű polgárt választa védőjének, mr. Arnouldot,
férje kereskedősegédét.</p>
<p>Az emberek fejcsóválva hasonlíták össze a két ellenfélt. Duval
és Arnould: egyik hirhedett éles eszű, hatalmas jogtudor, a másik
törvényekben járatlan kereskedősegéd, elmésség, tudomány és routin
nélkűl. A harcz nagyon egyenlőtlennek látszék.</p>
<p>Voltak, kik sajnálták Moncenét, de Arnouldot mindenki előre
legyőzöttnek hitte.</p>
<p class="center">* * *</p>
<p>A tárgyalás napján roppant néptömeg foglalta el az esküdtszék
teremét, nemcsak a szokott hallgatósági helyek, a karzatok,
előcsarnokok, maguk az utczák is el voltak foglalva bámulókkal,
kiváncsiakkal; az üléseket árverezték, mint az operaházban valami
híres tánczosnő előadásakor. <span class="pagenum"><a name=
"Page_119" id="Page_119">-119-</a></span></p>
<p>Az esküdtek elfoglalták székeiket. Legelsőbb megjelent a
közvádló hivatalruhájában, praetensiv arczával, ismerőseit hideg,
magasságát éreztető komolysággal üdvözölve s helyet foglalt a
számára határozott padon. Egy másik padon ültek a tanúk, egymásra
félelmesen tekintve, – egy elrekesztett üres pad állt a vádlott,
egy másik védője számára.</p>
<p>Az ajtónál álló tömeg rögtöni hullámzása hirdeté, hogy a
legfontosabb személy most érkezik. A karzatok arczai, a lorgnettek,
a kiváncsiak szemei tolakodva fordultak oda, honnét az érkező
váratott, s a mint a tömeg kétfelé nyilva útat engedett, lehete
látni madame Monce alakját, a vádlottét.</p>
<p>Szerény, de méltóságteljes arczczal, bátran, bár minden dacz
nélkül lépett a bámuló nép elé a mindig szép, érdekes, de most
kétszerte szebb és érdekesebb asszony. Arcza a szokottnál
halványabb volt, de e halványság nem a félelem vérehagyott
sápadtsága volt rajta, hanem valami magas, emberfölötti
nyugalom.</p>
<p>A biró megmutatta a helyet, a hova leüljön s ő szeliden foglalta
el helyét, arczán sem kihivó dacz, sem kihivó gyöngeség nem mutatta
magát. Mintha észre sem vette volna a körüle levő néptömeget.</p>
<p>Utána mr. Arnould jött, csekély, jelentéktelen alakjával, ki
midőn észrevevé a mindenünnen reá néző szemeket, fülig elpirult,
ügyetlenűl, elkábultan lépett elé, úgy, hogy midőn az elnök mutatta
neki a széket, melyre leüljön, zavarba jött, nem tudta, hogy mit
intett neki, úgy hogy a huissiernek kelle őt padjához vezetni. Ez
ügyetlensége miatt kész volt ellene az elővélemény a közönség
előtt.</p>
<p>Az esküdtek meghiteltetésével inte az elnök a közvádlónak, az
fölkelt, átvevé segédétől a szükséges irományokat s a birákhoz
fordult.</p>
<p>– Uraim, esküdtbirák, én, Duval Armand, hivatalomnál fogva
közvádló, vádolom Monce született Duforet Angelika <span class=
"pagenum"><a name="Page_120" id="Page_120">-120-</a></span>
asszonyt, hogy férjét Monce Guiyot orozva meggyilkoltatá.</p>
<p>Angelika lehunyta szemeit s hosszasan sóhajtott.</p>
<p>– E mindnyájunk által elismert jóhitelű kereskedő, folytatá
Duval, egy reggel kereskedelmi bureaujában meggyilkolva
találtatott. – Azon éjszakán többen hallák a pisztolylövéseket az
említett irodában s nem sokára láttak egy férfit onnan kijönni, ki
sietve haladt végig az utczán s egyenesen Moncené asszony lakásához
sietett, a hol egy aranynyal telt szekrényt adott a cselédségnek,
egyenesen Moncené asszonyhoz utasítva. Másnap híre támadt, hogy a
kereskedő meggyilkolta magát, irodája bezáratott, vagyonai a
hitelezők közt felosztattak. – A kereskedő halála gyanús volt,
semmi felvilágosító irást nem hagyott maga után, mely
öngyilkosságát indokolhatá, vagyonai legjobb rendben voltak, hitele
kifogyhatatlan, személye köztiszteletben álló, de annál erősebben
szólt hirlelt öngyilkossága ellen azon körülmény, hogy irodájában
semmi készpénz nem találtatott. Ezt mind összevéve, méltán felötlő
lehetett a vizsgáló orvosok azon bizonyítványa, miszerint a két
halálos lövést maga a megholt nem ejthette magán, mert az elsőnél
mindjárt halva kellett összerogynia. Az eset borzasztó volt, de
legborzasztóbb a vádlott magaviselete, ki a helyett, hogy férje
gyilkosait nyomoztatná, iparkodott a dolgot mentől jobban
eltitkolni; ismerőseit, kik férje halála okait tudakolák, hidegen
visszautasítá, s végre egészen eltünt a világ elől, a Poissonnier
külváros legrejtettebb utczájában fogadva szállást. – A
tanúvallomásokból kitünik az, hogy Monce idegen kéz által
gyilkoltatott meg, hogy meggyilkoltatása után két perczczel
irodájából egy férfi távozott el, ki onnan Moncené asszony lakára
ment, s hogy azon ember Moncenének egy szekrény aranyat külde át,
és végre, hogy Moncené az egész eseményt nemcsak hogy gondosan
titkolá, sőt környezetét is felszólította mentől kevesebbet
beszélni róla idegenek előtt s ő maga nem sokára eltűnt ismerősei
köréből. <span class="pagenum"><a name="Page_121" id=
"Page_121">-121-</a></span></p>
<p>– Kérem, szólt közbe az elnök, a tanúkat előbb megesketni.</p>
<p>Ekkor a vallomások egyenkint kihallgattattak, a hol Moncené
asszony érintve volt, felszóllíttaték, hogy nincs-e
ellenészrevétele. Némán intett fejével, hogy mindent
helybenhagy.</p>
<p>M. Duval fölkérte az elnököt, hogy legyen szabad néhány kérdést
intéznie a vádlotthoz. Angelika fölállt, nyugodtan szemébe nézve a
közvádlónak.</p>
<p>– Ismeri-e madame azon embert, ki amaz éjjel önnek egy aranynyal
telt szekrényt küldött?</p>
<p>– Nem ismerem.</p>
<p>– Nem is gyanítja, hogy ki lehet?</p>
<p>– Még eddig nem birtam rájőnni.</p>
<p>– Valóban csodálatos, szólt Duval a birákhoz fordulva, hogy ezen
ember, a kit nem ismerünk, a kinek kilétéről fogalmunk sincs, s a
kinek semmi köze hozzánk, bennünket minden invectivák mellőzésével
egy szekrény aranynyal lepjen meg. Merném hihetlennek is nevezni ez
esetet.</p>
<p>– Valót mondtam.</p>
<p>– Hát ezt ismeri-e madame? szólt Duval, egy leplet föltakarva,
mely alatt a zöld asztalra téve s gömbölyű üvegharanggal leborítva
egy összeroncsolt halálfő feküdt. A Monce irodájában talált halott
feje.</p>
<p>– Isten! mi az? kiálta föl visszaborzadva a nő, s azután
méltatlankodva fordult a birákhoz: ah, uraim, ez kegyetlenség, egy
gyönge nőt ily ijesztgetésekkel akarni gyanú alá hozni. Ez
iszonyatos.</p>
<p>– Legyen nyugodt asszonyom, szólt közbe az elnök, e tárgy nem ön
ijesztgetéseül van ide hozva, hanem egyedül mint a per folyamához
tartozó corpus delicti, s csak a közvádló által használt modor tevé
azt önre nézve ijedelmessé, mit mi igen természetes és legkisebb
beszámítás alá nem jövő benyomásnak találunk önre nézve. Kérjük
visszatakartatni. <span class="pagenum"><a name="Page_122" id=
"Page_122">-122-</a></span></p>
<p>Duval diadalmas pillanattal takarta vissza a leplet, s azután
hideg, szigorú hangon mondá el a biráknak, hogy a vádlottra azon
büntetést kéri, mely szabva van a férjgyilkosokra.</p>
<p>Vádló és vádlott visszaültek helyeikre, halotti csend foglalt
helyet a teremben. Angelika némán hunyá be szemeit, érzé, hogy
senki sincs, ki védni tudja, de érzé azt is, hogy vele van az
igazság.</p>
<p>Előttünk, kik az előzményeket ismerjük, különösnek fog tetszeni,
hogy a vádlott iránt oly kevés részvét mutatkozott, de a közönség a
szép nőben csak egy bűnöst vélt látni, a nyugalmat arczán
megátalkodottságnak hivé, s az elborzadást az öntudat belső
csapásának.</p>
<p>Az elnök inte Arnouldnak, hogy lépjen elő a vádlott védelmére.
Az fölkelt, sápadt, kifejezéstelen arcza szánalmas gyöngeséget
látszott elárulni, hangja elfogult, elfojtott vala, midőn
beszédéhez kezde, inkább hasonlított maga egy vádlotthoz, mint
védelmezőhöz.</p>
<p>– Uraim, esküdtbirák, kénytelen vagyok gyöngeségemet elismerni,
azért elnézést kérek – – én jogtudós nem vagyok; szép elmés
beszédet nem tudok tartani, én csak az igazságot tudom, azt fogom
önöknek elmondani.</p>
<p>E perczben Angelikára tekinte s a mint annak nagy, beszédes
szemeivel találkozék, mintha ismeretlen szellem szállna agyába,
bátran, öntudatosan föltekinte, bizalomteljes arczát végig hordozá
a körülálló tömegen, s erős, előbbi szavaitól egészen elütő hangon
így kezde beszélni:</p>
<p>– Uraim, esküdtbirák. Duforet Angelika a legiszonyatosabb bűnnel
vádoltatik, azon bűnnel, hogy férjét megöleté; fölhivom önöket,
itéljék meg, nem a külső szín, hanem a józan ész és érző szív után:
lehetséges-e az, hogy egy nő, kinek egész multjában egy foltot nem
találni, ki jótevője volt a legutolsónak, ki hozzá folyamodott, s
nem ártott még ellenségének sem soha, kinek magas lelke még az apró
emberi gyarlóságokat sem osztá, meggyilkoltassa férjét, kit
szeretett, kiért élt s kiért örömest meghalt volna? <span class=
"pagenum"><a name="Page_123" id="Page_123">-123-</a></span> Mi oka
lehetett volna erre? Szerette férjét s szeretteték általa,
özvegysége csak gyászt és nyomort hozott reá. De volt ellenkezőleg
Monce úrnak oka meghalni önkeze által s én ez okot el fogom
mondani.</p>
<p>Angelika szorongva nyögött fel. Arnould oda fordult hozzá.</p>
<p>– Nem fogom kímélni a halottat, midőn az élőt kell megmentenem.
Monce úr azon pillanatban, midőn magát meggyilkolá, nem volt azon
kifogyhatlan hitelű üzér többé, mint azt közvádló úrnak tetszett
állítani, másnap bukását ki kelle mondania; ő sajátkezűleg készíté
el a mérleget, mely ezt csalhatlanul bebizonyítja. Ama szomorú
napon, midőn Moncené asszonynak e titkot fölfedém, ő kért, hogy
hagyjam ezt titokban, égessem el a mérleget, s saját hozományát és
értékeit fordítsam arra, hogy férje neve tisztán maradjon, s ha
lesz, a ki kérdeni fogja halála okát, vádoljam őt vele, őt, Monce
Angelikát. Ezt, Istenemre, nem tevém, hallgattam ha kérdeztek, és a
kereskedői mérleget megtartottam magamnál, jól sejtettem, hogy
szükségem lehet rá; im vegyék önök vizsgálat alá.</p>
<p>A birák kézbevették az átnyujtott iratot, s helyeslő zúgással
nyilatkoztatták annak valódiságát.</p>
<p>Arnould egészen megtérő önbizalommal folytatá.</p>
<p>– A vád alappontjai ezek: hogy Monce úr idegen kéz által
gyilkoltatott meg, mert az orvosok nem engedik meg, hogy az
öngyilkos két lövést tehetett volna magára, melyeknek mindegyike
halálos, de elfeledtek arra megfelelni, hogy nem tehette-e mind a
két lövést egyszerre, egy pillanatban?</p>
<p>A hallgatók kellemes zúgása biztatólag látszott fogadni ez
ötletet.</p>
<p>– Hogy miért nem irta meg ez elhatározását? erre megfelel az
átnyujtott mérleg áttekintése, s én nem találom rendkívülinek, hogy
az ember azon eszmét, a mi elől a halál karjaiba veti magát, a
halál perczében irtózik leirni. Egyébiránt hány eset vall arra,
hogy öngyilkosok <span class="pagenum"><a name="Page_124" id=
"Page_124">-124-</a></span> semmi tudósítást nem hagynak maguk
után. Emlékezzenek önök a fiatal Galonne esetére vissza, ki magát
széngőzzel fojtotta meg, mennyi fáradságába került a hatóságnak
csak nevét kitudhatni. Pedig tagadhatatlan volt az öngyilkolás.
Aztán várhatni-e józan megfontolást valakitől azon pillanatban,
midőn magát meggyilkolni készül, nem azt mondják-e, hogy az
öngyilkos halála előtti perczeiben meg van tébolyodva? Jöhet-e hát
kérdésbe, hogy egy tébolyodott miért nem tette ezt, vagy amazt? Az
átadott iratok kimagyarázandják azt is, miért nem találtatott Monce
irodájában semmi készpénz, – a mérleg kimutatása szerint Monce úr
az nap minden készpénzt kiadott.</p>
<p>Duval úr fejét csóválta s a körüle állókhoz oly fejmozgásokkal
látszott beszélni, mintha ellenfelét kezdené valamire becsülni.
Hanem halljuk tovább.</p>
<p>– A mi azon körülményt illeti, hogy a lövések után egy embert
láttak Monce úr bureaujából eltávozni és ismét egyet Moncené
asszony lakán becsengetni, ebből sehogy sem az tünik ki, hogy a két
alak egy és ugyanazon ember lett légyen, miután arczát a kapuson
kívül senki sem látta, az pedig nem látta őt az irodából kijőni. De
feltéve, hogy e rejtélyes ember mindkét helyen ugyanaz volt, nem
valószinű-e, hogy ez Monce úr megbizottja lehete, kit ő külde a
kérdéses pénzzel nejéhez? mit tán hitelezői elől akart elrejteni,
de mit Moncené asszony azoknak visszaszolgáltatott és nem csak azt,
hanem minden vagyonát, hogy meg ne tudja senki, miszerint férje
azért halt meg, mert megbukott. Igen uraim! ezért hallgatott ő, ha
férje halálának okát kérdezék, s azért vonult vissza a külvárosba,
mert holt férje becsületeért mindenét föláldozá, s önkezeivel
kellett keresnie mindennapi kenyerét.</p>
<p>Arnould egy perczre elhallgatott, a közönség résztvevő
tekintettel fordult védenczéhez, itt-ott a hölgyek szemeiket
törülték.</p>
<p>– És most uraim, vessenek önök egy pillanatot ez irtózatosan
vádolt nőre, s kérdezzék meg szíveiket: lehet-e ily <span class=
"pagenum"><a name="Page_125" id="Page_125">-125-</a></span>
magasztos, ily nyugott arcza egy gonosztevőnek, ki birái előtt áll,
ily szemeket adott-e az Isten a férjgyilkosnak, mint ezek? ily arcz
alá rejtette-e a legiszonyatosabb bűnt? Annak, ki egész életében
tiszta volt, embertársaihoz jó, férjéhez hű és az Istenhez szent,
kell-e, szükséges-e más védelem, egy semmivel sem bizonyított gyanú
ellenében, mint e megdicsőült angyali tekintet?</p>
<p>A közönség, mely Arnould szavait mindinkább növekedő részvéttel
hallgatá, a mint ennek nem várt lelkesültsége fokról-fokra
emelkedett, a szerint ragadtatva el általa, a végszavaknál nem
tartóztathatta magát tovább, egyhangú helyeslésben tört ki… És
valóban Angelika arcza azon perczben oly dicsőültnek látszék, mint
egy mennyből leszállt angyalé.</p>
<p>– Uraim… vessetek rá egy tekintetet… mondjatok itéletet.</p>
<p>E szavakkal végzé beszédét Arnould, s a mint elvégzé azt, ismét
oly ügyetlen alakot vett fel, mint beszéde előtt, a huissiernek
kelle megmutatni, hogy hová üljön.</p>
<p>A közönség zajgása elcsillapultával az elnök a vád és védelem
folytán kifejlett tényállást elmondá az esküdtek előtt, hidegen
állítva össze mind a kettőt, úgy a mint elmondva voltak. Erre az
esküdtek félrevonultak a mellékterembe, s fél órai tanácskozmány
után azon határozattal jöttek vissza, hogy a vádlott,
bizonyítványok elégtelensége miatt, fölmentetik.</p>
<p>A tömeg, a karzatok hallgatósága, az utczai gyülevész hangos
tapsban tört ki. Éljeneztetve hangzék szájról-szájra a fölmentett
neve… A közvélemény is fölmentette őt…</p>
<p>Angelika arczán végig csordult a köny, szemeiben, mik
föltekintének az égre, a legnemesebb lélek hálája volt
olvasható.</p>
<p>Arnould nem tudott zavarában hova fordulni, hogy könyeit
elrejtse. Az ülés eloszlásával oda lépett hozzá a közvádló, magas
leereszkedéssel szorítva meg kezét. <span class="pagenum"><a name=
"Page_126" id="Page_126">-126-</a></span></p>
<p>– Valóban, ön, kis barátom, eltévesztené hivatását, ha ez új
pályán meg nem maradna. Legelső föllépténél olyasvalamivel
dicsekedhetik ön, a mivel kollegái kevesen, hogy engemet
legyőzött.</p>
<p>Arnould minden oldalról üdvözletekkel lőn elhalmozva. Védenczét
diadal közt kisérte ki a nép.</p>
<p>Csak egy maradt annyi nép között hidegen, elégületlenül, midőn a
birák a vádlottal együtt sírtak, s a közvádló maga legyőzöttnek
mondá magát.</p>
<p>Ez ember az oszlopok egyike mellől hallgatá gúnyos arczczal a
botorkázó ügyvédi beszédeket, mintha az volna eszében, hogy
bármennyire erőlködik mind a kettő igazat mondani, a valót egyik
sem tudja.</p>
<p>Ez ember – Taillard.</p>
<h3>V.</h3>
<p>Két hónap múlt el ez esemény után, midőn Moncené asszony egy
napon újra az esküdtszék elé idéztetett. Itt-ott rebesgették, hogy
új bizonyítványok kerültek ellene kézhez.</p>
<p>Az esküdtszék ismét együtt ült, a közönség ismét megjelent
szinházi részvétével, a közvádló arrogans arczával, s Angelika
ügyetlen külsejű védelmezőjével.</p>
<p>Csak ekkor lehete Angelika arczán némi jeleit a hideg
neheztelésnek észrevenni.</p>
<p>Duval úr engedelmet kért rá, hogy tárgyalását a vádlotthoz
intézett kérdésekkel kezdhesse.</p>
<p>– Önnek családi neve asszonyom «Duforet Angelika?»</p>
<p>– Igen.</p>
<p>– Szokott ön e név alatt leveleket kapni?</p>
<p>– Mióta Monce úr nevét viselni van szerencsém, soha sem.</p>
<p>– Van önnek valaki ismerőse Philadelphiában?</p>
<p>– Tudtomra senki sincs.</p>
<p>– Talán mégis ismerni fog ön ugyanott bizonyos – Tonners urat.
<span class="pagenum"><a name="Page_127" id=
"Page_127">-127-</a></span></p>
<p>Angelika minden idegeiben összerázkódott, a meglepetést, mit
Duval kérdése idézett nála elő, lehetetlen volt eltitkolnia.</p>
<p>– Nos asszonyom, most az egyszer tán nem mutattam önnek
halálfőt, hogy így összeborzad kérdésemre. Ismeri-e ön Tonners
urat?</p>
<p>Angelika szándékosan hallgatott azon levélkéről, mit amaz
ijedelmes napon kapott, s minek tartalmát kívüle senki sem ismeré,
ennek említése csak egy kétértelmű bizonyíték lett volna ellene, s
miután a kérdés csak az ismeretséget föltételezé, szilárd, kemény
hangon felele rá: «nem ismerem».</p>
<p>– Lám, ő ismeri kegyedet; ime egy levél, melyet említett Tonners
úr ir Madame Duforet Angelikához. Tessék meghallgatni a levél
foglalatját.</p>
<p>«Kedves Angelikám.»</p>
<p>Moncené az iszonyat kifejezésével arczán rázkódott össze e
czímzet hallatára.</p>
<p>«Remélem, hogy Mr. T.... (itt a név nem volt kiirva)
felvilágosítása után csak nevetni fogod férjed öngyilkosságát…
Gondolom, hogy könnyen elhitték, s még könnyebben elfelejtették… E
tárgyban Mr. T.... nek rendkívül sokkal tartozunk, ő tanácsolt és
segített mindenekben… Tán ideje lenne már elhíresztelned ismerőseid
között, hogy másodszor férjhez akarsz menni. Én epedve várlak és
számlálom a napokat; ird meg ha jösz; Liverpoolba elődbe megyek.
Isten veled, csókol ezerszer</p>
<p class="right">Tonners.»</p>
<p>Angelika a sértett szűziesség lángpirjával arczán, állt a
mindenünnen rábámuló tömeg közepett, s szava s lélegzete elállt az
irtózatos rejtély előtt.</p>
<p>– Kérem, még utóirat is van: Azon medaillonban, mit kebleden
viselsz, megholt kis gyermekünk hajfürtje van, küldd el azt nekem;
míg magad eljönnél, azt hadd csókoljam helyetted. <span class=
"pagenum"><a name="Page_128" id="Page_128">-128-</a></span></p>
<p>Sziszegő zúgás hallatszott mindenünnen.</p>
<p>Moncené iszonyatosan fölsikoltott s a kétségbeesés vonásaival
fordult biráihoz.</p>
<p>– Ah uraim, az irtózatos, a mi itt velem történik, eszemet,
lelkemet vesztettem el belé és nem birok fölébredni ez iszonyú
álomból. Valami pokoli ármány dolgozik ellenem, de melynek
kútfejére nem találok. Azon ember, ki e levelet irta, valami
pokolbeli lélek lehet, ki oda akar vinni, hogy megtagadjam az
Istent.</p>
<p>– Oh épen nem pokoli lélek, szakítá félbe Duval, a consulatus
útján rögtön fölszólíttatott a philadelphiai helytartóság, hogy e
Tonners urat kerestesse föl, s küldje át Francziaországba
szembesítés végett. Tonners urat csakugyan megtalálták, eleinte
tiltakozott elfogatása ellen, de miután tudtára adták, hogy egy
Duforet Angelikához czímzett levele fölfogatott, zavarba jött és
azt kérdé: «Reménylem, azon nőnek nem történt semmi bántalma,
egyedül én vagyok a vétkes».</p>
<p>– Jó, szólt magához térve Angelika, tehát végre meg fogom őt
látni, szemeibe nézhetek és megkérdhetem tőle, miért üldöz engem
ily irtózatosan.</p>
<p>– Sajnálom, asszonyom, de ez egy kivánsága alig teljesülend,
mert Tonners úr az útközben kisérőit megvesztegetve elszökött, s
daczára minden keresésnek, mindeddig nem akadt kézre.</p>
<p>– Oh hisz ez összeesküvés a sorstól a becsületes emberek ellen.
Ez a Tonners valaki lehet, ki tán irántam, vagy férjem, vagy
családom iránti boszúból messzire tervezett ármányt kohol
ellenem.</p>
<p>– Épen nem, asszonyom. Ő esküvel állítá, hogy ön mindenben
ártatlan, s az ő vétkéről nem tud semmit. De állítá azt is, hogy ön
szereti őt és csak egyedül őt az életben, és ez az, mi önt gyanúba
keveri.</p>
<p>Angelika agyában hirtelen egy új eszme villant keresztül.</p>
<p>– Minő külseje volt azon embernek? <span class=
"pagenum"><a name="Page_129" id="Page_129">-129-</a></span></p>
<p>A személyleírás szerint igen szőke kondor haj, kerek vörös
szakáll, hunyorgó szemek.</p>
<p>– Nem ismerem… Nem ismerem… Oh Isten, légy tanúm, légy birám,
hogy nem ismerem ez embert… S reszketve, kezeit az égnek emelve,
rogyott térdre az asszony, fájdalmas jelképével a
kétségbeesésnek.</p>
<p>– Különös, hogy ez az ember mégis oly titkokat tud, minőket csak
a férjnek lehet tudnia.</p>
<p>– Irgalmas Isten! kiálta fel a szerencsétlen asszony, eltakarva
mindkét kezével meggyalázott arczát és zokogva hanyatlott össze a
padozatra. Odafutottak hozzá. Arnould karjai közt vivé őt székéhez;
miért mentett meg ön először a haláltól? nyögé Angelika, most meg
volnék mentve az élettől.</p>
<p>– Újra meg fogom önt menteni, szólt hozzá biztatólag Arnould, s
azzal bátran, merészen lépett a birák elé. Görnyedő alakja
kiegyenesedett, keble tágult, szemei ragyogtak.</p>
<p>– Uraim, esküdtbirák, kezdé erős, szilárd hangon, a vád,
melylyel védencznőm terheltetik, most már nemcsak élete, hanem
becsülete ellen is van intézve. A törvénynek meg van engedve, ott a
hol gyanút lát, nemcsak a gyilkos vérfoltjait, hanem a házasságtörő
csókjainak nyomát is fölkeresni; de az Istennek törvénye
kötelességeket ir az emberek által szerzett törvények elé, mik a
jogtudós helyett az emberhez szólanak. Én egyszerű polgár vagyok,
én nem tudom: lehet-e egy nő becsületét három tollvonással elvenni?
elvenni a becsületet, mit visszaadni nem lehet, elvenni egy nő
hírnevét, ki teljes életét e hírnév tisztántartására szentelé; és
elvenni azt egy ember pokoli rejtélyességű levele következtében, a
kit senki sem ismer, kinek arczára, alakjára senki itt Párisban nem
emlékezik, a hol Monce Angelika gyermeksége óta lakott, s a ki,
midőn szavainak magyarázatára szólíttatik, előbb kétértelműleg
felel, azután megszökik? Ki áll jót arról, hogy ez ember mindazt, a
mit mondott és irt, nem valami kaján boszúvágyból <span class=
"pagenum"><a name="Page_130" id="Page_130">-130-</a></span>
tette-e? Látta-e őt valaki Moncené asszonynyal beszélni? És mi az,
mi ott végül legsúlyosabb vádul van felhozva ellene? Egy hajfürt
említése, mit Moncené asszony keblén rejtve visel. Nem lehet-e ily
titkokat, mik természetöknél fogva semmi gondos rejtegetésben nem
részesülnek, akármelyik nőcselédtől, ki azt megláthatta, kitudni?
Nem beszélhetett-e róla Monce úr, vagy maga Moncené asszony
bizalmasabb barátnéja előtt, s ha bűntárs volna az, kihez e levél
irva van, lehetne arról feltenni, hogy azt egy levél titoktartására
bízza? S nem sokkal egyszerűbb, valószinűbb volna-e azoknak, kik
titkaikat féltik, megegyezett álnevek alatt levelezni? – De mit
folyamodom én szőrszálhasogató mentegetésekhez, midőn büszkén
kellene a vádlott multjára hivatkoznom, és azt kérdem: hol van a
lefolyt életben azon folt, melyre a vádló ujja rámutasson? Uraim,
esküdtbirák, én védenczemnek nem életét, becsületét kérem vissza,
igazságot és nem irgalmat! nem itéletet, hanem elégtételt!</p>
<p>Az ember hangja dörgött a végszavakban. Utána általános csend
lőn, csak a vádlott zokogása hangzék közbe-közbe.</p>
<p>Az elnök kevés szóval elismétlé a tárgyat az esküdtszék előtt. A
birák félrevonultak. Tovább félóránál künn maradtak a
mellékteremben, a hallgató teremben ez alatt sírbolti csend
tanyázott, mindenki feszült figyelemmel várta az irtózatos dráma
kifejlődését.</p>
<p>Egyszer végre nyílt a terem, az esküdtek visszatértek komolyan,
lehajtott fővel, egyenkint foglalva el helyeiket; a határozat,
melyet az elnök felolvasott, ez volt:</p>
<p>«Az ügy ezúttal véghatározat alá nem jöhet, a vádlott további
bizonyítványok érkeztéig őrizet alatt marad.»</p>
<p>A hallgatók csöndesen, zaj nélkül távoztak el, az egész termen
valami általános, néma, templomi sóhajtás futott végig.</p>
<p>A közvádló ezúttal nem szólt ellenfeléhez, hallgatva ment
tovább. <span class="pagenum"><a name="Page_131" id=
"Page_131">-131-</a></span></p>
<p>Csak egy ember arcza mutatott örömöt, elégedettséget.</p>
<p>Ez ember – Taillard.</p>
<p class="center">* * *</p>
<p>Egy este megnyílt a börtön ajtaja, s Angelika a belépőben
Taillard urat ismerte meg. Hideg, megvető arczczal fogadá. Leküzdé
szívében a feltörekvő félelmet, mit ez ember látása okoza benne,
hogy megvetéssel fogadhassa.</p>
<p>– Asszonyom; kezdé Taillard, megállva a nő előtt, ki arczát
félre fordítá előle; Ön nem akar rám emlékezni. Pedig a
megjövendölt irtózatos napok elkövetkeztek. Ön szenved, de én is
szenvedek. Ön egyetlen szava visszaadhatná nyugalmát, boldogságomat
nekem, s egyetlen szó felmenthetné önt mind e fájdalomtól, a
törvény vádjától, a tömeg rágalmaitól. Ön tartogatja e szót, mely
engem boldoggá tehetne, és én esküszöm, hogy nem fogom azt előbb
kimondani, mely önt megmentené.</p>
<p>– Uram, láthatja ön arczom nyugalmából, hogy sem biztatásai, sem
fenyegetései nincsenek rám hatással. Ha igazat mond ön, s valóban
csak egy szavába kerülne lelkemet, becsületemet, életemet
megmenteni, s a helyett, hogy sietett volna azt tenni, engedte,
hogy szenvedjek, hogy üldöztessem, meggyaláztassam, s hallgatni tud
még most is, midőn ennyire jutottam, akkor nem félek jobban
börtönömtől, nem a vérpadtól, mint azon fekete szívtől, mely ily
pokoli kegyetlenségre képes, s örömestebb megtudok halni, mint ön
iránt egyebet érezni a megvetésnél.</p>
<p>– Emlékezzék ön rá, asszonyom, mit mondtam önnek előbbi
találkozásunkkor. Ha kegyed nem akarja velem megosztani az életet,
én találok rá módot önnel megoszthatni a halált és meghalunk,
asszonyom, meghalunk a halál legirtózatosabb nemével, a vérpad
halálával.</p>
<p>Angelika egy perczre összeborzadt, de hirtelen elmult róla ez az
ideggyöngeség, s egy oly nyugodt mosolylyal arczán, mely Taillardot
kétségbe ejté, fordult hozzá.</p>
<p>– Nem félek, uram, ártatlan vagyok; de ha meg kell <span class=
"pagenum"><a name="Page_132" id="Page_132">-132-</a></span> lenni,
lelkem eléggé elszokott már az élettől s hozzá szokott a halál
eszméjéhez.</p>
<p>– De nem a gyalázatéhoz. Gondoljon ön azon becstelenségre, mely
a vérpad-halálhoz van kötve.</p>
<p>– Nem leszek annyira meggyalázva általa, mint meg lennék
gyalázva önmagam előtt, ha önnek átadnám magamat.</p>
<p>Taillard a kétségbeesés dühével távozott el a börtönből. Az
ajtóban még egyszer visszafordult.</p>
<p>– Holnap találkozunk, úgymond, és holnapután meghalunk.</p>
<p class="center">* * *</p>
<p>Másnap Angelika esküdtszék elé hivatott.</p>
<p>Börtönőre, ki nagy részvéttel látszék iránta viseltetni, előre
tudósítá, hogy új tanú jelentette magát.</p>
<p>– Hamis tanú, viszonzá rá Moncené.</p>
<p>A terembe belépve, azt ezúttal szokatlanul gyéren népesültnek
találá. Az emberek elkezdték őt szánni, rosszul esett szenvedő
arczával találkozniok.</p>
<p>A mint a tanúk padján végig tekinte, az új tanúban Mr.
Taillardot ismeré meg.</p>
<p>Szemeik találkoztak. Moncené egy igen magas, igen hideg
tekintetet vetett az emberre, mitől annak arcza lángvörösre
gyulladt ki.</p>
<p>Az elnök szólítására fölkelt a tanú és meghiteleztetett.</p>
<p>Azután vallani kezde.</p>
<p>– Az én nevem Taillard Armin, ugyanazon név, mely mister Tonners
levelében csak kezdőbetűjével van említve. Ki Mr. Tonnersnek Monce
meggyilkolását tanácslá, én valék, én segítettem neki, az első
lövést ő tevé, a másodikat én. Mr. Tonnerst Mme Monce régóta
szereti. Oly közel állt hozzá, mint férjéhez, még most is hű hozzá
s készebb meghalni, mint hogy őt elárulja.</p>
<p>Az ember szóról-szóra igazat mondott. Ha tudta volna valaki,
hogy ki az a Mr. Tonners?</p>
<p>– A lelkiismeret nem engede nyugodnom, folytatá <span class=
"pagenum"><a name="Page_133" id="Page_133">-133-</a></span>
Taillard. Az élet gyötrelemmé vált előttem e bűntitok miatt; ki
kelle azt mondanom. Bűnös vagyok, nyugodtan várom az itéletet,
nyugodtan a halált.</p>
<p>– Van önnek mit mentségére felhozni? kérdé az elnök,
észrevehetőleg reszketeg hangon Angelikától.</p>
<p>– Semmi, viszonzá az.</p>
<p>– Elismeri a tanú állítását?</p>
<p>– Hazudott, de lelke rajta. Nem védem magamat tovább.</p>
<p>A birák félrevonultak, félórai tanácskozás után visszajöttek.
Nyolcz szóval négy ellen a vádlott «bűnösnek» találtatott.</p>
<p>E szó kimondásakor Angelika menyei magasztossággal tekinte végig
a környező tömegen, valami túlvilági fenség ragyogott szép arczán,
keble egy nehéz sóhajtól látszott menekülni.</p>
<p>Mindenki meg volt illetődve, Arnould ájultan rogyott össze.</p>
<p>Angelika oda futott hozzá, ápolta, éleszté, kérte a
huissiereket, hogy siessenek orvosért, élesztő szerekért.</p>
<p>Az emberek körüle bámulattól voltak szótalanok.</p>
<p>Még azon perczben is, midőn az ő fejére mondták ki a halált,
embertársa életét siet megmenteni!…</p>
<h3>VI.</h3>
<p>A kivégeztetés napja elérkezett.</p>
<p>Midőn a menet megindult a vesztőhely felé, oly vihar, oly
menydörgés támadt egyszerre, mintha az ég le akarna szakadni a
földre; az irtózatos orkán letépte a házak tetőit s lehajigálta a
bámulók fejére, s az elsötétült levegő csak akkor világosult meg
néha, ha a villám végig czikázott benne.</p>
<p>És az égdörgés, a viharordítás közepett lehete hallani a tompa
dobszót, mely a halálra menők indulóját verte, s a
villámlobbanásnál látni lehete a hosszú fekete menetet, elől-hátul
fegyveres katonaság, közepett birák, papok és <span class=
"pagenum"><a name="Page_134" id="Page_134">-134-</a></span> két
elitélt. Az egyik oly fehér. Előttük viszik kész koporsóikat.</p>
<p>A mint a vesztőhelyhez érnek, a két elitélt egymás mellé
jut.</p>
<p>– Még van idő, szól suttogva Taillard Angelikához. Még
megmenthetlek. Egy óra múlva holt leszek, s akkor nincs Isten, a ki
megszabadítson többé.</p>
<p>– Térj Istenhez magad, nyomorú, viszonzá Moncené, védd lelkedet,
nem az én életemet.</p>
<p>Taillard oda fordult gyóntató papjához; elvégezve gyónását,
megcsókolá a feszületet, s azután sebes léptekkel futott fel a
vesztőhely lépcsőin s elkezde vetkőzni.</p>
<p>Ekkor Angelika kérte magához gyóntatóját s nehány szót súgott
fülébe. A gyóntató rögtön sietett a végrehajtó biróhoz.</p>
<p>Az ég menydörgött, a vihar zúgott, a felhők repedésein kilövellő
láng fénye mellett lehete látni a vesztőhelyen Taillard alakját, a
mint a nyaktiló előtt letérdepelt. Szemei szenvedélyittasan függtek
a másik elitélten, ki halványan, fehéren állt a vérpad állványa
mellett.</p>
<p>Most az ég egy irtózatosat harsant, a villám függőlegesen
csapott le az ég magasságából a föld szinére, látni engedve a
széthasított felhőkárpitokon keresztül a világos kék eget. – A
végrehajtó biró szava hallatszott.</p>
<p>– A második elitéltre nézve az itélet felfüggesztetik.</p>
<p>Taillard ott fenn a vesztőhelyen kétségbeesetten sikolta fel e
szóra:</p>
<p>– Megá…! kiálta, a guillotin ketté vágta szavát, a többit a
másvilágon mondhatta el.</p>
<p>A zápor sűrű cseppekben kezde el zuhogni. A gyászmenet a szomorú
dobszó mellett az úton, melyen jött, újra visszament.</p>
<p>Még az nap egy esküdt-biróság alakíttatott – hölgyekből.
Tizenkét matrona, a város legtiszteltebb női közül alkotá e
szokatlan törvényszéket, mely Angelika fölött volt itélendő.
<span class="pagenum"><a name="Page_135" id=
"Page_135">-135-</a></span></p>
<p>A határozat, mit e törvényszék hozott, ez volt:</p>
<p>Moncené reményben van anyává leendni. Addig, míg gyermeke meg
nem születik, a halálitéletet rajta végrehajtani nem lehet.</p>
<p class="center">* * *</p>
<p>Közel volt már az idő, mely Angelika gyermekének életet, ő neki
magának halált volt adandó.</p>
<p>Egy napon meglátogatta a közvádló Moncené asszonyt s felszólítá
részint önlelkiismerete megnyugtatására, részint a törvények
tekintélye végett, hogy miután sorsát úgy sem rosszabbíthatja
általa, vallja meg önkénytelen vétkét, mely miatt el van
itélve.</p>
<p>– Ártatlan vagyok, volt Angelika örökké hű válasza.</p>
<p>– Jó, asszonyom. Meglátandjuk, meddig fogja ön e hideg nyugalmú
tekintetet megtartani? Kövessen engem.</p>
<p>Moncené nyugodtan hagyta magát vezettetni szobájából, hol fogva
tartatott; egy folyosóra vezették, ott egy kis ajtó nyilt meg
előtte, melyen a mint belépett, az esküdtszék termeiben lelte
magát; a terem ismét zsúfolásig tömve volt, az átalános hallgatás a
belépőre látszott várni.</p>
<p>A huissierek a terem közepéig vezették őt, hol a közvádló egy
intésére hirtelen egy addig rejtve tartott férfi állíttatott vele
szembe, a férfinak kerek vörös szakálla, kék szemüvege, szőke
kondor haja volt.</p>
<p>A szembesített férfi meglátva Angelikát, minden idegeiben
meglátszott rendülni, csaknem összerogyott, míg Moncené legkisebb
illetődés jele nélkül tekinte reá. Arcza hideg, fehér maradt, mint
a márvány.</p>
<p>– Nem ismeri ön ez embert? kérdé a közvádló, szemeit le nem véve
az asszony arczáról.</p>
<p>– Soha sem láttam, felele Moncené.</p>
<p>– Egy vonás sem változik meg arczán! suttogák itt-amott a
jelenlevők. Csodálatos lélekjelenlét.</p>
<p>– Talán nevéről rá fog kegyed ismerni, asszonyom, <span class=
"pagenum"><a name="Page_136" id="Page_136">-136-</a></span> szólt
szigorú hangon M. Duval. Ezen úr itt mister – Tonners.</p>
<p>– Meglehet, viszonzá Angelika nyugodtan. Most látom őt
először.</p>
<p>– Kérem, szólt közbe egyike a huissiereknek, ezen úr álszakállt
és vendéghajat visel.</p>
<p>– Ah – ah – hangzék minden oldalról. «Le kell őt álczázni». Most
csak ráismerend a megátalkodott.</p>
<p>Az elnök intésére a huissierek leszedék az álarczot, álhajat és
szakállat s azon perczben Angelika ijedelmes sikoltással ismert reá
az emberre és karjai közé rogyott.</p>
<p>De a birák és a vádló szinte rá ismertek mind, és szoborrá
meredve bámultak rá az alakra, ki mintha sírból támadott volna föl,
hirdetni, hogy az emberi ész törpe.</p>
<p>– Ez ember Monce!… szólt a félelmetes suttogás, mely szájról
szájra kelt a megdöbbent tömeg között.</p>
<p>Mindenki szorulni érzé szivét.</p>
<p class="center">* * *</p>
<p>Az Isten lát, az ember sejt. Isten olvas a szivből, ember a
szóból.</p>
<p>A ki adja az életet, az adhatja a halált.</p>
<p>Az ember csalódik. Ne játszatok a halállal.</p>
<h2>VALAHÁNY HÁZ, ANNYI SZOKÁS.</h2>
<p class="center">(Az ukrán pórhad.)</p>
<h3>I.</h3>
<p>Valahány ház, annyi szokás.</p>
<p>Nálunk, itt a jó Magyarországban, szokás az, hogy gazdag,
gyermektelen asszonyságok felfogadják szegény emberek gyermekeit,
elhagyott árva leánykákat örökbe, azokat fölnevelik, megtanítják
mívelt magaviseletre, házkörüli munkákra, gazdasszonykodásra,
ügyelnek erkölcseikre, <span class="pagenum"><a name="Page_137" id=
"Page_137">-137-</a></span> hozzá szoktatják takarékossághoz,
emberbecsüléshez, Istenimádáshoz, hogy bárminő sorsra legyenek is
hivatva, magasra vagy alacsonyra, magukat abban otthon találják,
emezzel megelégedve legyenek, amannak diszére váljanak; és a midőn
eljön az Istentől rendelt idő és alkalom, kiházasítják
tisztességesen örökbe tartott leányaikat, választván számukra
becsületes, szorgalmatos férjet, s ellátva őket mindenféle becses
aprósággal, a mi új gazdáknak annyira szükséges, és még azután is
gondoskodnak felőlük; és ha férjhez adtak egyet, keresve keresik,
hogy hol kapjanak másikat, a kinek ismét hasonló sorsot készítsenek
elő.</p>
<p>Nálunk ez a szokás.</p>
<p>Beszélik, hogy az orosz birodalom fővárosában lakott egy úri
asszonyság, előkelő születésű, a kinek palotáját a legdíszesebb
urak látogatták, s tánczvigalmait egy Dolgorucki és egy Potemkin
herczegnőé mellé merték helyezni pompa és pazarlás tekintetében.
Sőt voltak vakmerők, kik még elsőbbséget mertek találni e
mulatságokban a több főúri vigalmak fölött; ezen elsőbbség abból
állt, hogy míg a legnagyobb herczegnőknek sem áll hatalmukban, hogy
mikor mulatságot adnak, abban minden jelenlevő hölgy szép és fiatal
legyen, addig **nő dáridóiban mind a legválogatottabb szépségek
voltak jelen. A kellemes delnő maga is szerette a könnyelmű életet
s iparkodott maga körül olyan társaságot gyűjteni, melyben mindenki
hasonlóan kellemes és könnyelmű tudott lenni, mint ő.</p>
<p>Különösen kitüntek azonban e víg mulatságok alkalmával, mind
rendkívüli szépségük, mind pompás öltözékeik, elragadó tánczuk,
szellemdús társalkodásuk által a delnő fogadott leányai. Rendesen
volt neki öt, hat. Ezek tán elszegényült rokonok leányai, hűséges
gazdatisztek árvái, tán egy-egy magasabb családbeli hölgy
eltitkolandó gyermeke: ilyesfélét lehetett róluk hallani, ha valaki
érdekesnek találta, hogy felőlük tudakozódjék.</p>
<p>Voltaképen pedig ez volt a fogadott leányok eredete: a
<span class="pagenum"><a name="Page_138" id=
"Page_138">-138-</a></span> nagyon tisztelt úrnőnek roppant
kiterjedésű jószágán tizezer jobbágya lakott, kik neki az ország
törvényei és szokásai szerint testükkel és lelkükkel
tartozának.</p>
<p>Mert meg kell mindenek előtt tudni, hogy mit jelent orosz
nyelven ez a szó: «muzsik» jobbágy.</p>
<p>Ez azt jelenti, hogy negyvennyolcz millió embernek nincsen saját
sorsa születése órájától kezdve haláláig.</p>
<p>A muzsik az ő gazdájának fundus instructusa, melyet szaporít,
elad, elpusztít, elajándékoz, a hogy neki tetszik. A muzsiknak ha
van esze a kereskedéshez, vagy hajlandósága, hogy mesterember
legyen, az ő urának megegyezésével lehet kereskedő, lehet
mesterember; a mit pedig ezen az úton nyer, az mind gazdájáé, és ha
a leggazdagabb aranyművest Szentpétervárott, vagy a legtiszteltebb
nagykereskedőt egy órában megszólítja az ő földesura, hogy adja át
rögtön minden ingó-bingóját, s maga feleségével és kisasszonyaival
menjen haza a falujába kapálni, engedelmeskedni tartozik és semmi
váltság, semmi védelem meg nem szabadítja őt, «muzsik voltál és
muzsik maradsz».</p>
<p>Ha a muzsik feleséges ember és nincsenek gyermekei, a
földesúrnak érdekében áll, hogy őt elválaszsza feleségétől és neki
más feleséget, feleségének más férjet adjon; mert a muzsik az ő
urának jószága, s kötelessége a szaporodás.</p>
<p>Ebből látni való, hogy a muzsik állapota a legnyugodalmasabb a
világon, mert a földesúrnak érdekében áll, hogy jószágán sem éhen
ne haljanak, sem egymást agyon ne verjék, sem pedig nagy munka
idején tömlöczbe ne kerüljenek; a muzsik leányai mind férjhez
jutnak, s ha kis gyermekek maradnak utánok, nem kénytelenek
aggódni, hogy mi lesz belőlük, ott van a gazda, a ki ügyel az apró
bárányokra, bornyúkra, ha az anyajuh és tehén bőrével talált is
adózni, hogy el ne veszhessenek.</p>
<p>Ilyen muzsikja volt tizezer darab a többször tisztelt úrnőnek.
<span class="pagenum"><a name="Page_139" id=
"Page_139">-139-</a></span></p>
<p>Azt meg kell vallani róla, hogy ő igen gondos asszonyság volt s
gyakorta meglátogatta jobbágyait, s mint bizonyos, hogy tizezer
ember közt mindig akad egy-két kitünő szépséggel biró fiatal
leányka, ő azokat rendesen kiválogatá még nyolcz-tíz éves korukban
s felviteté magához Szentpétervárra, díszes palotájába.</p>
<p>A jámbor muzsik úgy örült, ha elgondolá, hogy az ő leánya már
most palotában fog lakni és selyem viganót visel.</p>
<p>Ott nevelőket, énekmestert, hárfaoktatót (zongorának még akkor
nem volt divatja), nyelvtanítókat rendeltek a parasztlánykák mellé,
megtaníták őket tánczolni, idegen nyelveket fecsegni, időjártával
elméjük elevenséget, bőrük finomságot kapott, kezeik megfehérültek
a keztyűviselésben, termetük hozzá szokott a vállfűzőhöz, a midőn
bevezették őket az úrnő elfogadó termeibe, mint örökbe fogadott
rokonokat, mint elhalt tisztviselők leányait, mint magas családok
sarjait, kiknek titokteljes születésük nem engedi jogos neveiket
viselni, és ezek a leányok voltak a vidám körök legragyogóbb
ékességei és ezekért emelték **nő társasköreit még Potemkin
herczegnőé fölé is.</p>
<p>Történhetett azután akárhányszor, hogy egy-egy fiatal orosz
gavallér, vagy még többször valami élemedett öreg úr a milliomosok
sorából belebolondult valamelyikbe e gyönyörű hajadonok közül. A
szives delnő engedte az ilyen szenvedélyeket kifejlődni, engedte az
öreg urakat bolondulni, s mikor már egynémely annyira ment
indulatában, hogy tán képes lett volna feleségül venni szerelme
tárgyát, akkor félrehívta az illetőt egy szóra, elmondá neki, hogy
az a leány, a kit olyan nagyon szeret, korántsem valamely
tisztességes család ivadéka, hanem egy muzsik leánya, testével
lelkével neki adatott rab, a kivel úrnője azt teheti, a mit akar,
férjhez adhatja az inasához, megkorbácsoltathatja s gázló malomba
küldheti s eladhatja, a kinek tetszik. Ha tehát valaki birni akarja
a leányt, tegyen le érte tíz vagy tizenkét vagy tizenötezer rubelt,
a mennyit <span class="pagenum"><a name="Page_140" id=
"Page_140">-140-</a></span> szépsége szerint megér, akkor elviheti
a leányt, az ő jószága lesz az, – testestől lelkestől.</p>
<p>Ilyen módon évenkint vevőhöz juttatott a derék úrnő
kettőt-hármat örökbe fogadott leányai közül, a mit némelyek tán nem
megvetendő jövedelemforrásnak fognak nevezni s azt mondhatják, hogy
ez az eljárás nagyon különbözik attól a fentebb leirttól, melyben
jámbor asszonyságok fogadott leányaik neveltetése és rendeltetése
felől van szó; hanem hiszen épen azért kezdtem beszédemet azon,
hogy «valahány ház, annyi szokás»; ottan ez a szokás, hátha ott
épen ezt tartják a legillendőbbnek. – Mi fehérnek képzeljük az
angyalt, a szerecsen feketének.</p>
<p>Volt egyszer a többször tisztelt úrnőnek egy különösen szép
leánykája, a kit Feodorának híttak. Soha oly hosszú, szőke,
selyempuha hajat emberi képzelet nem alkotott, mint az övé; kék
szemekben is ritkaság látni annyi tüzet, termetének egyéb részeiről
nem is szólok, mert nem illik feleséges embernek olyan nagy
elragadtatással beszélni idegen női kellemekről.</p>
<p>Egy jeles fiatal orosz gróf beleszeretett a gyönyörű leánykába;
az úrnő engedte szenvedélyét egész az őrülésig fejlődni s mikor már
annyira ment, hogy egészen eszét veszté a leányka miatt, akkor
megismertette őt a valóval, tudniillik hogy megnyerheti a leánykát,
ha tetszik, huszezer rubelért; azon alól nem használ semmi
sóhajtás.</p>
<p>Gróf Csarekoff azonban bebizonyítá, hogy még sem vesztette el az
eszét oly mértékben mint mások képzelék, mert a helyett, hogy a
húszezer rubelt leszámlálta volna a delnő asztalára, egy dáridó
alkalmával, míg az úrnő maga a cotillont járta, a szép Feodorát
leszökteté a lépcsőkön, felülteté ötlovas szánkójába s elvitte
valamelyik ukraniai kastélyába – ingyen.</p>
<p>A fiatal gróf egy pár igen vidám évet töltött el Feodorával
ukraniai jószágán, azalatt gyakran felment Szentpétervárra s
elégszer találkozott a delnővel, kitől a szép leánykát elszöktette,
az eleget dúlt-fúlt, perlekedett, hanem <span class=
"pagenum"><a name="Page_141" id="Page_141">-141-</a></span> a gróf
maga is kedves ember levén az udvarnál, semmit sem nyerhetett
ellene. Még ki is nevették, a kiknek panaszkodott, s minthogy a
gróf elhiresztelte, minő üzletet tart a tisztelt asszonyság a
muzsikleányokkal, minden ember azt mondá, hogy nagyon jól tevé, a
miért a legszebbiket elszöktette közülök és igen sokáig a finom
társaságokban ezt az esetet beszélték a legsikerültebb tréfa
gyanánt.</p>
<h3>II.</h3>
<p>Ha e sorok kegyes olvasói az itt elmondottak felett fejet
találnak csóválni, csak annyit mondhatok rá: valahány ház, annyi
szokás. Bevett tréfa nálunk is, hogy kutyát és macskát ellopni nem
vétek, sőt elmés mulatság; másutt azt a mulatságot egyéb jószágokra
is kiterjesztik s ezen gondolaton nincs miért megütközni.</p>
<p>Tehát a gróf sok ideig beszéltetett még magáról e jeles tréfája
miatt, s hogy másrészről a megkárosult delnő mennyire fel lehetett
ingerülve ő ellene, de még inkább a magát elszöktetni engedő
leányka ellen? azt könnyű elképzelni.</p>
<p>Később, néhány év multával, midőn a gróf egyszer falui egyikében
kocsikáznék, valami paraszt ház előtt egy szép barna, tűzszemű
leánykát látott állani, ki nem hunyta le előtte nagy fekete
szemeit, sőt ellenkezőleg igen bátran tekintett rá vissza.</p>
<p>A gróf megállítá szekerét s egy pohár vizet kért a
leánykától.</p>
<p>Az bement és hozott neki egy pohár vizet.</p>
<p>Azután nevét kérdezte.</p>
<p>A leány azt is megmondta: Kozimának hítták.</p>
<p>Ezután egy csókot kért tőle.</p>
<p>A leány azt sem tagadta meg, elfogadta a csókot és vissza is
adta forrón és szenvedélyesen.</p>
<p>A grófnak tetszett ez a leány.</p>
<p>Mondta neki, hogy üljön föl mellé a hintóba. <span class=
"pagenum"><a name="Page_142" id="Page_142">-142-</a></span></p>
<p>A leány egy szóra felült és vissza sem nézett, midőn a gróf
elhajtatott vele.</p>
<p>Hanem annál inkább nézett Feodora, midőn a gróf egy idegen
leánynyal érkezett meg a kastélyba, a ki ott rögtön otthon látszott
magát találni.</p>
<p>Feodorát egészen elkényezteté a gróf, tíz szoba állt
rendelkezésére a kastélyban, külön szobája, piperekészítője volt,
valamennyi szakács, inas, szobaleány mind az ő rendeletére állt és
szaladt, s éjjel-nappal két rendbeli hintó volt számára befogva,
hogy a mely perczben eszébe jut, akkor kocsikázhasson ki.</p>
<p>Most tehát a gróf tudtára adá, hogy ezentúl öt szobában kell
megférnie, a másik öt Kozimáé lesz, a szabó annak is fog dolgozni,
az asztalnál ezután ketten fognak ülni, a szakács tanuljon meg
buktát sütni, a mit Kozima nagyon szeret, a cselédség fele őt
szolgálja s egyik hintó az ő számára álljon készen.</p>
<p>Feodora eleinte ájuldozni kezdett, éjjel-nappal görcsei voltak,
azután meg akarta mérgezni magát, bevett valami bolondságot, a
mivel azt nyerte, hogy csupa sömör lett tőle a teste; a gróf ezért
megneheztelt rá s minthogy Kozimával úgy sem tudtak összeférni,
egész egyszerűséggel kirendelte őt a kastélyából valami kerti
lakba, parancsolva, hogy onnan elő ne merjen jönni.</p>
<p>A szegény semmivé lett, testben lélekben összeroncsolt teremtés
azonban minden módon iparkodott gazdája örömeit megkeseríteni;
mikor az Kozimával az angolkertben sétált, akkor szemközt jött
reájok, vagy leveleket irdogált neki, sőt egyszer, midőn a gróf új
választottjával kikocsikázott, kétségbeesetten a lovak elé veté
magát, hogy agyon gázolják. – A lovaknak több nevelésük volt,
inkább a hintót fordították föl; a grófnak betört az orra s
Kozimának a testéről két helyen lement a bőr.</p>
<p>A gróf ezért nagyon megharagudott, s méltó boszújában rögtön
szekérre pakoltatá Feodorát, s a hogy elhozta, ugyanabban a
tánczvigalmi köntösben visszaküldé őt egyenesen <span class=
"pagenum"><a name="Page_143" id="Page_143">-143-</a></span> hajdani
úrnőjéhez Szentpétervárra, a kitől elszöktette volt.</p>
<p>A leány addig nem is tudta hová viszik, a míg ott az ismerős
udvaron le nem tették a delnő ácsorgó cselédei között.</p>
<p>Az úrhölgy eleinte nem bírt ráismerni a bánattól, betegségtől
elnyomorodott leányra, s talán magának sem hitte volna, ha mondja,
hogy ő a hajdani szép Feodora, ha Csarekoff egy mulatságos levelet
nem irt volna neki, melyben a legszívesebb hálálkodásokkal köszöni
meg a visszaküldött leányt, s azzal fejezte be tréfás levelét, hogy
a mit néhány év alatt ráköltött a leányra, azt kéri magának az úrnő
által megtéríttetni.</p>
<p>Az úrnő dühe nem ismert határt. Annyi esztendős boszantás után
végre hozzá jutott a keserűséget okozó tárgyhoz; minél inkább
haragudott a grófra, annál inkább tölthette boszúját a leányon.</p>
<p>Más ugyan szánalommal tekintett volna erre a könyörtelenül
letépett virágra, ki oly korán elhervadt, elpusztult, de az
úrhölgynek itt is csak az jutott eszébe, hogy ime egy gonosz
szerelmes leány elpazarlá húszezer rubel értékű szépségét, a mi nem
is az ő szépsége volt, hanem az úrasszonyáé.</p>
<p>Sajnálnám az olvasók szíveit annak elmondásával keseríteni, a mi
a martalékul esett leánynyal történt.</p>
<p>Olyan dolgok ezek, a mikről jobb nem tudni semmit.</p>
<p>Elég annyit tudnunk Feodoráról, a mennyit egy Szibériát
beutazott franczia említ, ki visszatértében egész sor szánnal
találkozott, miken uraik ellen daczoló jobbágyokat vittek a fenyítő
gyarmatokba, s kik között különösen feltünt előtte egy fiatal
leányka, kinek magaviseletéről látható volt, hogy hajdan finomabb
társasághoz volt szokva. A hó sűrűn omlott, a szél fújt szemeibe, a
szegény elkényeztetett leány csak azon panaszkodott, hogy nincsen
keztyűje, szép fehér kezei mind oda lesznek a fagyban. A zivatar, a
hófuvás nemsokára elfedte őt is a többiekkel <span class=
"pagenum"><a name="Page_144" id="Page_144">-144-</a></span> együtt
szemei elől. Ki tudná, hogy mi lett azután belőle.</p>
<p>Csarekoff úr bizonyosan nem is álmodott róla többé ukrániai
várában, mely ismét új örömök tanyája lett.</p>
<h3>III.</h3>
<p>Ha Feodora szelíd, mívelt és érzékeny volt, az utána következő
leány annál vadabb volt és szilajabb, valóságos nőstényfarkas, kit
ha megharagítanak, karmol és harap. Ez nem vágyott pompás hintók
után, hanem felugrott a nyeregtelen lóra, úgy nyargalászott rajta,
ebédnél sem válogatta a finom ételeket, hanem megette a pástétom
külső borítékát, a mi nem emberi gyomornak való, s villával,
kanállal nem is tudott bánni, zongorával, regényolvasással nem
untatta magát, hanem versenyt ivott a férfiak dőzsasztalánál, s
mikor valamennyien kótyagosak voltak, össze is verekedett velök, s
Csarekoffnak nem egy csomó kitépett hajába került, míg azt a
vadszülöttet le birta győzni; a ki aztán, ha jól megkorbácsolták,
hizelgve s mosolygva csúszott az ő urának lábaihoz s lecsókolta
róluk a port.</p>
<p>Az ilyen teremtés tetszett Csarekoffnak. Hasonló leánynyal még
soha sem találkozott életében. Ha kizárta az ajtón, ott hált a
küszöbön a hideg márványon.</p>
<p>Csarekoff annyira bele volt bolondulva, hogy az egész telet
jószágán töltötte s nem ment Szentpétervárra, hanem a helyett a
környékbeli kurta nemességből otthon alakított magának
korhely-társaságot, melynek körében minduntalan válogatott
bohóságokon törték fejöket: különösen, ha a zivatarok beszoríták
őket a medvevadászatról, farkashajtásról, olyankor volt szem nem
látta, fül nem hallotta tivornya a várban, hogy minden jó lélek
keresztet vetett magára, a ki közel járt hozzá.</p>
<p>Az ember olyan, hogy a jóból is megúnja a sokat; ezt a mondást
ugyan nem a magunkforma szegény emberek <span class=
"pagenum"><a name="Page_145" id="Page_145">-145-</a></span>
találták föl, a kiknek csak a rosszból jutott untig való; hanem mi
csak úgy másokon, messziről teszszük ezt a tapasztalást, a mire azt
szokás mondani: «nézd csak, hogy nem fér a bőrébe!» «nézd csak,
hogy nem tud hová lenni dicsőségében!»</p>
<p>Csarekoff úr udvarában soha sem találták szerit-számát a
gyönyörűségnek; a vendég nem is tuczat számra, de százával lakott
nála; ott nem ittak, hanem úsztak a borban, ott nem verekedtek
lakomázás közben, hanem csak agyon ütögették egymást, ott nem csak
ölelgették a szép leányokat, hanem mulatság végével kihajigálták
őket az ablakon, vagy meggyujtották rajtok az öltözetet, úgy
hagyták elfutni; ott a ki leült kártyázni, egy ülő helyében
elvesztette apai, anyai jussát egész a rajta levő ingéig, egész a
még ezután születendő legutolsó jobbágyáig s ha zivataros volt az
idő és nem lehetett medvékre vadászni, akkor kiültek a gavallérok
az ablakokba s onnan legkényelmesebb lesből lövöldöztek az azon
járó-kelőkre.</p>
<p>Mindennap valami új, valami hallatlan tréfát kellett kitalálni,
mely a vendégurak kedvét új pezsgésbe hozza; az ilyen hosszú tél
idején az ember úgy sem tudja mivel tölteni a veszedelmes időt; a
fővárosi tánczvigalmak, dáridók, az egyforma felpiperézett
estélyek, sakkjátékok, wisztasztalok és a legcsikorgóbb hidegben
gyakorlott katonai parádék, mind nagyon elkoptatott mulatságok
voltak már az ifju Oroszország inyének; ez úttal föltevé magában
Csarekoff, hogy a falusi mulatságokkal jobban fogja azokat pótolni
s naponkint igen eleven tanúbizonyságait adta
leleményességének.</p>
<p>Vadászatok, tűzijátékok, lakomák, párbajok mind csak mellékes
dolgok voltak, apró fogadások, hogy kinek a feleségét lehetne
elszöktetni a jelenlevők közül? – tartoztak a csekélységek közé; ha
valaki megsokalta már a tivornyát és megszökött, s a többiek aztán
rajta mentek, rágyújtották a házat, ez is csak együgyű tréfa volt;
hanem a legjobb mulatság, melyet Csarekoff úr vendégei számára
tartogatott, <span class="pagenum"><a name="Page_146" id=
"Page_146">-146-</a></span> csak ezután következett még; azzal
legutoljára biztatta őket, az fogja bekoronázni a többit.</p>
<p>A farsangi hetek egyik szent vasárnapján az egész úri társaság
meglátogatta a falusi templomot.</p>
<p>Talán valami szent ihlet szállotta meg őket s eljöttek
felszaporodott bűneiket meggyónni?</p>
<p>Talán észrevették, hogy illendő a szent dolgokról megemlékezni,
illő, hogy a kik az ördögnek emeltek egy nagy oltárt, az Istennek
is gyujtsanak meg egy kicsiny szál gyertyát?</p>
<p>Vagy tán a rendes szokásnak kivántak eleget tenni, hogy a midőn
majd Szentpétervárott a vallási rendet szigorúan tartó czár számon
kéri eltöltött napjaikat, elmondhassák: «Istenesen éltünk,
templomban is voltunk».</p>
<p>Épen semmi gondjuk sem volt nekik mindezekre: a vidám, jókedvű
urak csupán azért látogatták meg a falusi templomot farsang utolsó
vasárnapján, mert ilyenkor van együtt a hajadonok szépe, java; itt
lehet felettük szemlét tartani, termeteiket, arczaikat birálgatni,
szemérmes elpirulásaikban gyönyörködni, bájaikban válogatni?</p>
<p>S nem féltek ezek az emberek azoktól a komoly áhitatos szent
arczoktól, a mik ihlett fenséggel néznek le rájuk mindenünnen? nem
félnek tőle, hogy az a megváltó, ki egykor a jeruzsálemi főtemplom
csarnokából kiűzte a kufárokat és zsibárusokat, újra megjelen
előttük testben, s elhajtja szent hajléka alól azokat, kik vétkezni
jöttek oda, a hová más vétkeitől menekülni siet?</p>
<p>Nem érezték ők Isten közellétét. Fenhangon beszéltek láthatólag
nevettek az ájtatos sóhajtások helyén, mintha övék volna a napok
hosszú rende; pedig ki tudja, nem volna-e jó hallgatniok azt a
szót: kyrie eleison! és melleiket megütni, mondván: amen, amen! Ki
tudja, van-e mindazok számára, kik itt tréfálnak Istennel, csak egy
új következő nap jegyezve a jövendők könyvében? ki tudja, nem-e a
legközelebbi órák egyike lesz-e az, melynek ütésére meg kell
jelenniök a minden uraknak ura előtt?… <span class=
"pagenum"><a name="Page_147" id="Page_147">-147-</a></span></p>
<p>Ki gondolt volna most erre? a szép orosz hajadonok viselete oly
igéző; lefesteni is érdemes. Hajfürteik két széles tekercsbe vannak
fonva, tarka selyem szalagokkal, mind a kettőt hátra engedik
csüngni; magas gyöngyös párta fogja körül homlokukat mintegy korona
alakban, melyről kétfelől széles szironyok lebegnek, karcsú
derekukat feszes vállfűző szorítja, melyet keresztben, hosszában
aranyos pánthimzések ékesítnek, azon felül van a kaftánka, nyuszt
vagy kék rókaprémmel, azt a tarka öv szorítja körül, tenyérnyi
pálmavirágokkal, mely egész térdig csügg a sok ránczba szedett
kurta viganóra. Az oroszok büszkesége az, hogy leányaik czifrán
járjanak, s az orosz paraszt inkább a legszükségesebb marháját
nélkülözi, mint az új szalagokat leánya hajában.</p>
<p>Ám a látványok szépe csak ezután kezdődött még.</p>
<p>A mint a pópák elénekelték melódiás rythmusaikat, jött tizenkét
ifju pár az oltár elé; szép fiatal szűzek vőlegényeikkel, kiket ott
az Isten szolgája szertartásos pompával összeadott, összekötve
kezeiket az örök frigy szalagjával, hogy soha el ne szakítsa azt a
halálon kívül semmi, beterítve a béke kárpitjával, hogy úgy
legyenek megoltalmazva minden háborúság ellen; a násznagyok és
nyoszolyó-asszonyok búzát hintettek reájuk, hogy úgy hulljon
fejeikre minden áldás.</p>
<p>A legszebb volt a szép ifju menyasszonyok között egy karcsú,
sugártermetű hajadon, a tehetős patakmolnár leánya, Malika; illett
termetére selyem és hímvarrás, illett méltóságteljes arczához az a
gyöngyös párta, melyet nem érdemetlenül viselt a környék legszebb
leánya. A legszebb leány a legjobb leány is volt; ellene senki nem
mondhatott semmi rosszat, még az irigység is kénytelen volt őt
dicsérni.</p>
<p>De ki is választá számára apja, a patakmolnár, a szerencsét;
délczeg, derék termetű ifju legény járult a menyasszony mellett,
kinek zsinóros dolmányáról még az idegen is megtudhatja, hogy ez a
méltóságos úr belső inasa; <span class="pagenum"><a name="Page_148"
id="Page_148">-148-</a></span> az udvarból való ember. Nagy
szerencse ám az egy leánynak.</p>
<p>Milyen jó dolga lesz már Malikának! mondogatják a nyoszolyó
asszonyok; az ura mindennap hordhat neki haza a nagy dáridókból
körömfaladékot, még majd bort is iszik s ha üresen megy valahová a
hintó, még bele is ülhet. Szakácsok, kocsisok s más egyéb nagy urak
fognak beszélgetni vele, s nem hajtják robotra, mikor úr dolga van.
Cselédek nem ütik, kutyák meg nem ugatják az úri udvarban; sőt még
tán a méltóságos úrnak is szemébe talál tünni, s még meg is
szólítja… Ilyen nagy szerencse nem mindenkinek jut.</p>
<p>Az Isten szolgája szépen megáldotta, örök frigyre összekötötte
az oltár előtt álló párokat; a vidám úri társaságnak pedig az
jutott eszébe, hogy milyen jeles tréfa volna az, ezt a frigyet még
a foganatba vétele előtt elrontani, hiúvá tenni minden malasztot, a
mi onnan felülről jő!</p>
<p>A templom-ajtóban megállítá a földesúr a párokat.</p>
<p>– Ma vendégeim lesztek, én tartom ki lakodalmatokat,
kastélyomban minden kész a menyegzői mulatsághoz, lesz étel, ital
és zene. Ne mondjátok, hogy nem vagyok jó uratok.</p>
<p>A csődült népség örömkiáltással üdvözlé a kegyes ajánlatot:
nincs több olyan kegyelmes úr, mint gróf Csarekoff a világon.</p>
<p>A násznépet felültették az úri szánokra, elől ment, a ki fútta a
balalajkát. A szegény orosz úgy tánczol, a hogy fújják neki.</p>
<h3>IV.</h3>
<p>Az udvarba érkezve, ott várta már őket a mindenféle jó
süteményekkel és sültekkel rakott asztal, két végén csapra ütve
volt két nagy hordó, egyikben ser, másikban erős pálinka. A
kegyelmes úr leereszkedő nyájassággal inte a násznépnek, hogy
foglaljon helyet a tornáczon és vigadjanak kedvök szerint, a kiknek
nem is kellett kétszeri intés, <span class="pagenum"><a name=
"Page_149" id="Page_149">-149-</a></span> ettek, ittak és vigadtak
s nem törődtek mindazokkal, mik benn a kastélyban történnek.</p>
<p>A vőlegények és menyasszonyok azon kitüntetésben részesültek,
hogy őket behítták a kastély belső termeibe.</p>
<p>Mint rendesen, úgy most is Kozima jött a vendégek elé őket
elfogadni. Ruhája, öve, pártája ragyogott a drága kövektől; olyan
volt a sok gyémánttól, mintha ezer meg ezer szeme volna, melylyel
mindenfelé tud nézni.</p>
<p>Pedig azzal a két fekete szemével is száz megölő tekintetet
tudott vetni, a mint az ifju leányokat megpillantá, kik egymás után
jöttek be a teremajtón, vőlegényeik karjain. Csarekoff észrevevé
Kozima haragját, de mit tartott ő egy leány haragjától, egy
féregétől, kit, ha tetszik, eltapodhat? Nehogy a vidám mulatságot
elronthassa, megfogá a kezét, s kivezette a teremből a kastély
legtávolabb eső szobájába, mely sem fűtve, sem bútorozva nem volt;
ott reggelig majd kihűtheti haragját.</p>
<p>A leány nem könyörgött neki, hogy ne bánjon így vele.</p>
<p>Csarekoff azután visszatért a vigalom teremébe, hol már akkor
szólt a zene, került a pohár; sorban ültek a párok, mindegyik
menyasszony egy vőlegény és egy úrfi között.</p>
<p>Van az orosz vigalmakban egy víg társasági mulatság: a végtelen
pohár. Egy gömbölyű pohár áll az asztalon, melyre ez van irva: «ha
ki ittál, fektess le, ha fölállok, tölts tele». A pohár feneke
sokkal nehezebb, mint az egész pohár, ilyen formán az, akármely
oldalra fektetik, megint talpra áll s tovább kell inni belőle.</p>
<p>Ez a pohár azután kézről-kézre forog, a legvadabb tivornyadal
mellett s az a legjobb része a mulatságnak, hogy egy-egy ivó majd
előbb, majd később kidűl a sorból, a kinek esetén azután a többiek
nagyot kaczagnak s az marad a társaság diadalmas hőse, ki
legutoljára ülve marad az asztalnál, mikor a többiek már mind
alatta henteregnek.</p>
<p>Ez a mulatság nem szegény paraszt ember fejének való, ő nem
olyan gyakorlott az ivásban, mint a kinek egyéb <span class=
"pagenum"><a name="Page_150" id="Page_150">-150-</a></span> dolga
sem volt annál. A forduló pohár sok kárt tett a jámbor paraszt
vőlegényekben, ámbár menyasszonyaiknak is szabad volt poharaikból
keveset csippentgetni, nem sokára mégis úgy eláztak a jó fiuk, hogy
egymásután dülöngéltek az asztal alá, a nemes urak nagy
hahotájára.</p>
<p>Csak a hajdú birta a versenyt uraival.</p>
<p>Ő is tudott már úgy inni, a hogy azok, ha nem jobban. Az ő feje
sem ingadozott a bortól; azt is megtanulta, hogy mikor az ember
iszik, akkor legjobb hallgatnia, mert így semmit sem vesznek rajta
észre. Éjfél táján maga maradt egyedül talpon a tizenkét vőlegény
közül.</p>
<p>A mint a vőlegények elhullottak, az urak közelebb húzták
székeiket a menyasszonyokhoz s vígabban kezdtek velök enyelegni.
Csak Malika vőlegénye volt még útjukban.</p>
<p>– Te Péter, szólt oda fordulva hozzá a gróf úr; te ma nagyon
ostoba vagy. Máskor még a gondolatomat is ki szoktad találni, ma
pedig fajankó vagy. – Nem látod, hogy társaid már mind eldűltek és
alusznak?</p>
<p>– Mert részegek, felelt a hajdú.</p>
<p>– Hát te nem tudsz részeg lenni?</p>
<p>A hajdú a szép Malikán felejté szemeit, s azt felelte, hogy
nem!</p>
<p>Csarekoff belső zsebéből kivett egy marék aranyat s azt a szolga
kezébe nyomta.</p>
<p>– Tudsz-e részeg lenni Péter?</p>
<p>Péter egy ideig majd az aranyokra, majd menyasszonyára nézett,
mintha összehasonlításokat tenne magában a kettő között, hogy
melyik szebb? a menyasszony szelíd susogása, az aranyok rekedt
csördülése, emezeknek sárga fénye, amannak elpirulása? Végtére is
az arany lett a szebbik. Péter feje elkezdett szédelegni, úgy tett,
mint ki nagyon kivánkozik a föld felé, s bár a megijedt menyasszony
két karjával akarta őt feltartani, ölében elpihentetni, a vőlegény
csak mind lekívánkozott a földre, feldönté a széket maga alatt,
kiejté a poharat a kezéből, s <span class="pagenum"><a name=
"Page_151" id="Page_151">-151-</a></span> mintha siket volna
menyasszonya rimánkodásira, élettelen alakként zuhant le az asztal
alá.</p>
<p>Mikor azután az utolsó vőlegény is elpihent, akkor azt mondá
Csarekoff vidám társainak:</p>
<p>– Már most oltsátok ki a lámpákat.</p>
<p>A megcsalt menyasszonyok akkor kezdték csak átlátni, mily
borzasztó tréfa áldozataivá lőnek s kétségbeesve rohantak ittas
vőlegényeikhez oltalomért, segítségért kiabálva. Hasztalan, azok
aludtak felkölthetetlenül; az ajtók zárva voltak, az ablakok
táblákkal fedve, semmi kiáltás sem hallatszott többé.</p>
<p>– Péter ébredj! Péter ne hagyj! rimánkodék Malika, a lábainál
heverő vőlegényt erősen ölelve magához, az pedig a gyáva úgy tett,
mintha holtrészegen feküdnék és nem hallana, nem érezne semmit.</p>
<p>Alant az udvaron a násznép dalolt torkaszakadtából, s azt hitte,
hogy az a sikoltás, a mi a tivornya dalán keresztül tör néha, csak
a vidám jókedv kitörése.</p>
<p>– Isten segíts! szent szűz ne hagyj! sikoltának a menyasszonyok,
midőn a terem egészen elsötétült, – és abban a pillanatban
felszakíttatott a terem ajtaja s berohant rajta fáklyával kezében,
Kozima.</p>
<p>Fényes öltözete össze volt tépve rajta, haja szétkúszálva, a
gyöngyhímzet összetörve tagjain, teste véres volt és
összekarczolt.</p>
<p>– Hogy jösz te ide? rivalt Csarekoff a némberre, ki megjelenése
által örömét zavará.</p>
<p>– Az ablakon át; felelt a leány, kinek szilaj arczvonásait a
fáklya veres fénye még vadabbá tette.</p>
<p>– Őrült vagy-e? ablakod a medvék udvarára nyilik.</p>
<p>– Azokon keresztül jöttem ide, felelt Kozima, s a karjain alá
csorgó vér tanusítja, minő küzdelmei lehettek ottan.</p>
<p>– S hogy merészelsz parancsom ellen ide jőni most? kérdé dühösen
Csarekoff.</p>
<p>– Csak azért, hogy boszantsalak, semmi másért; szólt
<span class="pagenum"><a name="Page_152" id=
"Page_152">-152-</a></span> Kozima s a fáklyát letűzte maga mellé,
leült az asztalfő elé, a hol a háziasszonyok helye, a magas,
emelvényes székre, melyen máskor szokott ülni, midőn víg társaság
volt jelen.</p>
<p>A gróf reszketett a haragtól.</p>
<p>– Te nyomorult! tudod-e hogy mezitláb hoztalak ide, egy alsó
köntösben, egy himzetlen ingvállban?</p>
<p>– Tudom, felelt Kozima. Mezitláb megyek el innen, egy alsó
köntösben, egy himzetlen ingvállban; s ezt szólva, lerakta magáról
selyem öltönyeit, gyémántos nyaklánczát, arany kösöntyűit, mindent,
egészen a himzetlen ingvállig, még pillangós czipőit is, még a
szalagokat is kitépte hajából, s úgy állt meg ott, hosszú,
leeresztett fekete hajjal.</p>
<p>– Még volt valami, a mit magammal hoztam, s magammal viszek,
mondá sötét, fenyegető tekintetet vetve Csarekoffra.</p>
<p>A gróf felkaczagott.</p>
<p>– Pártádat, ugye bár?</p>
<p>– Azt nem vihetem el. De hoztam magammal egy kést. Azt elviszem.
Emlékezzetek reá ti mind, hogy egy kést elvittem magammal.</p>
<p>És azzal egy hegyes kést keblébe rejtett.</p>
<p>A vendégurak Csarekoffal együtt hahotával kaczagtak fölötte.</p>
<p>Hahaha. Kozima meg akar mindnyájunkat gyilkolni. Jó éjszakát
Kozima. Jó éjszakát szép kis leány!</p>
<p>A szilaj némber még egy sötét tekintetet vetett az egész dévaj
társaságra, sötét szemeit végig jártatá a hahotázó tömegen, egyik
kezében a kés, másikban a fáklya. Mindenki ő reá figyelt e
pillanatban; és a midőn mindenki ő vele volt elfoglalva, akkor a
menyasszonyok legszebbike, Malika, felszakítá hirtelen az ablakot s
egy Jézus Mária kiáltással kiugrott rajta. Mire oda tekintettek,
már kivül volt.</p>
<p>Kozima lassan aláfordítá a fáklyát, és kioltotta azt, s
<span class="pagenum"><a name="Page_153" id=
"Page_153">-153-</a></span> midőn a vendégek szájában egyszerre
szörnyűködésre vált a kaczaj, akkor ő kezdte rá a nevetést, hogy
őrült hahotája a velőket fagylalá meg.</p>
<p>És azután becsapta maga után az ajtót.</p>
<p>«Az úr és az ő angyalai vigyáznak az igazra, hogy lábait meg ne
üsse»… A magas emelet ablakából alárohanó leány oly szerencsésen
jutott a földre, hogy legkisebb baja sem történt. Az udvaron még
akkor is ott vigadtak a násznépek, apák, anyák, testvérei a
szerencsétlen menyasszonyoknak; azok elborzadva látták, mint
hullott egyszerre közéjük a szép Malika, épen a borozó asztal
közepére, hogy minden pohár felugrott ijedtében.</p>
<p>A leány alig hogy meglátta apját, odarohant hozzá sikoltva:
apám, fussunk innen. Gyilkolnak, ölnek a kastélyban. Mindnyájan itt
fogunk veszni.</p>
<p>A félittas parasztok ijedten ugrottak fel e szavakra az asztalok
mellől, s bomlottan futott ki minden ember a kastély udvarából, a
faluig meg sem álltak.</p>
<h3>V.</h3>
<p>Oda fenn pedig a kastély ura boszankodva látta az ablakból, mint
menekül meg, csodálatos úton, kezei közt tartott martaléka.</p>
<p>– Péter! kiálta a földön fekvő hajdúhoz, ki fejét karjára hajtva
horkolt a földön. Kelj fel!</p>
<p>Az ember kötelességének tartá felkelni és nem aludni többé.</p>
<p>– Miért tántorogsz?</p>
<p>– Uram parancsára részeg vagyok.</p>
<p>– Légy józan és állj egyenesen.</p>
<p>Az ember egyenesen állt és nem volt részeg többé.</p>
<p>– Menyasszonyod az ablakon kiugrott, s apjával és násznépével el
merészelt menni udvaromból. Eredj utána rögtön, te férje vagy,
parancsolója, vezesd őt vissza. Meglásd, hogy engedelmes nőre
találj, mert a milyen jó volt <span class="pagenum"><a name=
"Page_154" id="Page_154">-154-</a></span> eddig nálam laknod, olyan
jó lesz laknod az ólombányában, ha nélküle térsz vissza.</p>
<p>A hajdú megcsókolta ura kezét és eltávozott.</p>
<p>A falu végén utólérte a futó násznépet. Megállítá őket ismerős
ordításával. Kezében volt az a szíjkorbács, a mit olyan jól
ismernek már az engedetlenkedők.</p>
<p>– Hol van a feleségem? kiálta parancsoló hangon, széttekintve a
csoport között.</p>
<p>Malika félve húzódott apja háta mögé és nem mert felelni.</p>
<p>A durva férfi észrevette őt s oda ment és megragadta kezét.</p>
<p>– Jősz velem vissza a kastélyba!</p>
<p>Az öregek közbeveték magokat, hogy ne bánjék oly durván ifju
arájával házassága első napján.</p>
<p>– Hát ti engedetlenségre akarjátok tanítani az asszonyokat, hogy
pártját fogjátok egy szökevény némbernek, a ki az urát elhagyta?
Nem ura és parancsolója vagyok-e én az én feleségemnek, a mint ti
azok vagytok a tieiteknek, s nem ott van-e az asszony helye, a hol
férje van? Uj világ lesz-e ezentúl, hogy az asszony lesz az úr a
háznál, s a férj engedelmeskedik neki?</p>
<p>Ezek az okok hatni kezdettek az öregekre. Elálltak Malika
védelmétől s biztatni kezdték, hogy bizony a nő engedelmeskedni
tartozik férjének s a hol a férj jelen van, ott a nőnek nem szabad
félni semmitől.</p>
<p>Hanem a leány leveté magát a földre s átölelve vőlegénye lábait,
úgy könyörgött neki szívszaggató hangon, hogy ne vigye őt vissza
amaz irtózatos helyre. Inkább taszítsa ki a hideg éjszakába, inkább
küldje el mezitláb a farkasok berkébe, inkább verje agyon, csak ne
vigye vissza ama kastélyba.</p>
<p>A vőlegény dühösen rántá fel a rimánkodó leányt lábaitól,
irgalom nélkül kiáltva rá:</p>
<p>– Jösz velem, a hová én megyek.</p>
<p>– Oda ugyan nem! kiálta akkor a háta mögött egy éles
<span class="pagenum"><a name="Page_155" id=
"Page_155">-155-</a></span> csattanó hang, s a nagy erős férfi azon
pillanatban halálnak halálával rogyott össze, oly rögtön, oly
szótalanúl, hogy még a végső hörgését sem hallá senki. Felette
pedig ott állt Kozima, fehér alsó ruhájában, mezítláb, szétszórt
hajjal, kezében egy kés, vérbe mártva.</p>
<p>– Te elmentél a pokolra! szólt az egy döféssel legyilkolt hajdú
fejére téve lábát s azzal villogó szemekkel fordult a bámuló
néptömeghez.</p>
<p>– Hát ti nyomorultak, mit bámultok reám? Nem tudjátok-e, hogy mi
történik a kastélyban? Nem pirultok-e a gyalázat miatt, a mi
fejetekre száll le? Nem emlékeztek-e az ütlegekre, fogságra,
sanyargattatásra, a mit annyiszor szenvedtetek igaztalanul,
nincsen-e késetek, fejszétek, fogatok, hogy azt megtoroljátok? Ha
kutyák vagytok, hűséges kutyái a ti uraitoknak, nincs-e egy
köztetek, a ki megdühödjön s megmarjon mindnyájatokat, hogy
veszetten forduljatok ellenök?</p>
<p>Valóban ez az egy veszett fenevad ő maga volt. Ádáz szavai a
víziszony titkos mérgeként hatották át a csendes emberek idegeit,
hogy elkezdtek szemeik vérben forogni, kezeik késeiket keresni és
ajkaik szitokkal telni meg.</p>
<p>– Mire vártok még? Ez a vér többet kér. Vagy a mienket, vagy a
többiekét. Rohanjatok haza! Ragadjatok kaszát, ásót, vasvillákat,
reggelre hire hamva sem lesz gyilkosaitoknak. – Tűzbe, vérbe
temessétek valamennyit.</p>
<p>A végszavakat általános vészordítás fojtotta el. A felbőszült
tömeg kiáltozva rohant fegyvereiért, s félóra mulva egy egész
zendülő tábor hullámzott a kastély felé, elől a két leány ment:
Kozima és Malika, a zendülés véres fáklyáival, véres késeivel. Nem
két leány, két vészangyal volt az, kik elfelejtkezve leányi
voltukról, maguk rohantak legelől az ostromlott kastélyra.</p>
<p>Ott minden ittas volt ebben az órában már. A csatlósok, hajdúk a
pitvarban hevertek torkig elázva, csak néhány diadalmas úr dalolta
még tivornyadalait a kastély ivótermében. <span class=
"pagenum"><a name="Page_156" id="Page_156">-156-</a></span></p>
<p>A nagy lármára ezek is felriadtak, s a mint meglátták a
fenyegető veszélyt, hirtelen puskára, kardra kaptak, s azzal véres
verekedés támadt a palota csarnokaiban. A parasztok kaszái,
cséphadarói nem sokat értek a kard és pisztoly ellenében; a
felriadó cselédek, vadászok mindinkább kiszoríták a zendülő
pórokat, míg a tornácz elején sikerült egy vasrostélyt
lebocsátniok, mely egészen kizárta a támadókat.</p>
<p>Háromszor rohant Kozima maga a vasrostélynak a parasztokkal,
hogy azt sarkaiból kivesse. A zár nyelve meghajlott a nyomás alatt,
de nem tört el; a leány mellett álló pórokat mind lelövöldözték,
csak őt nem érte a golyó.</p>
<p>Ekkor egy pokoli terv fogamzott a leány fejében. Visszahívta a
zendülőket a kastély udvaráról, hol az ablakokból boszúlatlanul
lövöldözték le őket. A kapu előtt megállítá a tömeget.</p>
<p>– Hordjatok ide köveket és gerendákat, temessetek be velök
minden bejárást. Ne lehessen egy ajtót is kinyitni.</p>
<p>A mint ez megtörtént, akkor hosszú szurokfenyő póznákat hozatott
elő, azoknak végét meggyujtá fáklya gyanánt.</p>
<p>– Most kinek lesz bátorsága ezeket a pinczeablakon
lenyujtani?</p>
<p>A megriadt népség hallgatott.</p>
<p>– Jerünk mi ketten Malika.</p>
<p>És a két leány felvett két hosszú égő fáklyát s a pinczeablakhoz
futott vele.</p>
<p>A terem ablakaiból tiz-húsz lövés fogadta őket. Egy sikoltás
hallatszott, Malika kiszenvedett.</p>
<p>De Kozima elérte a pinczét.</p>
<p>Az a pincze az egész kastély alatt végig vonult és tele volt
nagy hordókkal, a mikben égett bor volt eltéve.</p>
<p>Kozima lenyujtá a kanóczot s feltaszítá vele a legközelebb álló
hordó dugaszát.</p>
<p>Azzal be volt végezve az egész munka. A leány visszafordult,
<span class="pagenum"><a name="Page_157" id=
"Page_157">-157-</a></span> s hátra sem tekintve, csendes léptekkel
tért vissza társai tömegéhez.</p>
<p>A pinczében egyszerre lángra kapott a borszesz; az első hordót a
mint szétveté az égő borlé ereje, a kék folyóláng szétterjedt az
egész pinczében; néhány óra mulva egyes hangos durranás jelenté,
hogy ismét egy hordó pattant szét; nemsokára minden pinczeablakon
világított elő az a kékes, zöldes láng fénye, mely olyan
halottszínt adott a körülállók arczainak.</p>
<p>A zendülőknek csak körül kellett állniok a kastélyt a golyók
járásán kivül és bámulni azt a pokoli látványt, a mi előttük
kifejlődött.</p>
<p>A mint az alulról jövő láng lassankint átmelegíté az épület
boltozatait, elkezde a kastély termeiben rémes ordítozás támadni; a
bennlevők érzék a nőttön növekedő hőséget s a berakott ajtókon nem
menekülhettek ki. Eleinte emeletről-emeletre, végre a padlásra
szorultak fel, s midőn a kék lángok lassanként veresre váltak s a
palota ablakain kezdtek kilövellni, egy eget verő ordítás hangzott
az éjszakában, melyre az ostromlók vérszomjas kaczagása felelt.</p>
<p>Csak egy embernek volt bátorsága megkisérteni a merész ugrást a
háztetőről az ostromlók közé, az Csarekoff volt.</p>
<p>Estében kitörte lábát, de azért oroszláni erővel védte magát,
míg a sokaság le nem verte. A legelső kés, a mit szivében
megforgattak, Kozimáé volt.</p>
<p>És ettől az éjszakától számított húsz nap alatt hatvanhét nemesi
kastélyt égetett fel a fellázadt pórság, s a zendülés elterjedt
Ukrania határáig, leirhatlan borzalmakkal fertőztetve be minden
darab földet, melyen átvonult.</p>
<p>A leghunyászabb nép a legirtózatosb, ha egyszer kitör; sehol sem
oly irtózatos a lázadás, mint az északi szláv és a chinai
fajoknál.</p>
<p>Végre sikerült a kormánynak elfojtani azt.</p>
<p>A vezetőket, a legkitünőbb harczosokat elfogták, a <span class=
"pagenum"><a name="Page_158" id="Page_158">-158-</a></span>
boszúvágyó nemesség példás büntetést követelt fejökre. A büntetés
megadatott. A hirhedett lázadók küldessenek a kaukázi hadsereghez,
s ha Isten úgy akarja, hogy bűneik miatt meghaljanak, haljanak meg
hazájokért küzdve.</p>
<p>A főnemességnek pedig tudtul adatott, hogy ha még egyszer
jobbágyaik fellázadnak, a nagy tanács a jobbágyok örökváltságát
fogja indítványba hozni; mert vagy tudjanak a földesurak
jobbágyaikkal kegyesen bánni, vagy tudjanak velök birni.</p>
<p>Az orosz jobbágyok örökváltsága még most sem jött létre. Sorsuk
most is az, mi régente volt.</p>
<p>Adjatok hálát az Istennek ti, kik boldog határainkon belül
laktok.</p>
<h2>A SZÖKEVÉNY.<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a></h2>
<h3>I.</h3>
<p>1808-dik az év. Március 18-dika van. A franczia hódító sereg
elfoglalta már Spanyolországot, a király már Mexicóba készül futni,
midőn a spanyol nép Aranjuezben kitűzi a harczi zászlót, s
elhatározza, hogy megmenti Spanyolországot és a királyt, VII.
Hernandot, a frank uralom alól.</p>
<p>A hír befutja az országot; a főváros örömünnepet ül, Madrid egy
éji délibáb, hol a rengő fénytengerben magas <span class=
"pagenum"><a name="Page_159" id="Page_159">-159-</a></span>
csillámló paloták árnyképei tünnek elő az elborult ég homályából,
körülszegve fényes tüzes vonalokkal, miket ezernyi lámpák sorai
képeznek. A Manzanaresparti paloták homlokzatára tűzbetűkkel van
felirva e szó: «la libertad», s távolabb a halászkunyhók lakója is
kitette gyertyáit ablakába, s szomszédaival a Cortes összehivásáról
beszél.</p>
<p>A Manzanares fekete tükrén egy tűzcsoda tünik elő, egy horgonyra
kötött bárka, lámparagyogványnyal szegélyezve; mécsekkel kirakott
kerek ablakai, mint egy tengeri szörny tűzkarikaszemei rémlenek a
messzeségbe. <span class="pagenum"><a name="Page_160" id=
"Page_160">-160-</a></span></p>
<p>A pompás kőhíd oszlopairól tarka röppentyűk szállnak fel az
elborult égre, mintha erővel csillagokat akarnának rá felrakni, a
felküldött meteor elpattan a magasban, kék, zöld és rózsaszín
csillagokat szórva szélylyel, mik halk hullással szállnak vissza a
víz színére.</p>
<p>S a kivilágított utczákon forr és tolong a néptömeg, csupa
vidám, csupa lelkesült arczok; senki sem tudja, mi történt vele,
minden szív kinyilt, minden ajk megtanult beszélni szépről,
csodásról, nemesről.</p>
<p>Néhol «viva!»-rivalgás közt egy nyilt kocsi halad végig, a benne
ülő, mintha mindenkinek közel barátja volna, mosolyogva köszöntget
jobbra-balra; s utczáról-utczára tovább-tovább halad a vivakiáltás,
az ablakokból integetnek a fehér kendők, az erkélyekről hull a
virág, a fölemelt kalapok hintálnak a légben, a diadalívek zászlóit
lobogtatja a szél, a buen-retiroi várfokról dörögnek az ágyúk
üdvlövései. – Ez üdvözölt férfi Infantado herczeg, Hernando
pártvezére.</p>
<p>És az egész tündéri tünemény fölött egy bűbájos jelenet tünik ki
magasra. Az éj sötétében, az ég magasában egy roppant tűzkorona. A
buen-retiroi erősség köröskörül kivilágított alakja az, mely a
távolban és magasban úgy látszik, mint egy óriási égő korona, mely
a fekete éjben, hol ég és hegy összefoly, mintha a puszta légben
függne.</p>
<p>A buen-retiroi paloták közt egy nagyobb erkélyes épület első
emelete van fényesebben kivilágítva, mellette mindjárt egy ódon
sötét épület következik, melynek szűk ablakai közül csak egyetlen
egyben van két szál gyertya kitéve.</p>
<p>Azon sötét épület… a börtön. Lakóinak nagy része az év elején az
általános kegyelem utján megszabadult, csupán egy maradt benn, egy
élethosszú fogságra itélt bűnös, ki ellenét szerelmi boszúból ölte
meg. Ez börtönében maradt az adott amnestia után is, az ő bűnét
ember nem bocsáthatá meg.</p>
<p>A fogoly hallá az örömrivalgást a városból, látta a kivilágított
<span class="pagenum"><a name="Page_161" id=
"Page_161">-161-</a></span> épületek sorait, olvasá a
homlokzataikra irt szót: «la libertad», s két gyertyát kitett
ablakába – a szabadság emlékére.</p>
<p>A külmozgalmak zaja felhatott börtönéig; a nélkül, hogy tudná mi
az? Látta, hogy az emberek örülnek, ujjongnak, boldogok; a nélkül,
hogy tudná miért? Négy év óta volt már börtönében, s ismeretlen
volt előtte minden, a mi azon kívül történt.</p>
<p>Kikönyökölt szűk vasrostélyos ablakába, elbámult a kivilágított
nagy város, a diszelgő menetek, a hullámzó tömegek, az alig
haladható hintók sorai felett. Egy-egy szót iparkodott elolvashatni
az átelleni transparentek égő soraiból. E szó mindig ez volt: «la
libertad». Egy hangot tudott kivenni a nép zavart kiáltozásaiból, e
hang volt: «la libertad».</p>
<p>A tömlöczével szomszéd emeletes ház ablakai is körül voltak
rakva sokszinű lámpákkal, az első emeleti termekben vidám zene
hangzott, a tánczolók tünékeny alakjai futó árnyékokat vetettek az
ablakfüggönyökre. Olykor neki hevült ifjak s lenge hölgyek jöttek
ki a zászlókkal rakott erkélyre, utána dúdolva a belül hangzó
fandangó tűzhangjait, az utczán karöltve vonult végig egy-egy
örömittas férficsoport, lengő tollakkal kalapjaikon, miket
lobogtatva emeltek meg az erkély alatt, lelkesülten hangoztatva:
«El rei Hernando!»</p>
<p>«Viva!» hangzott alá az erkélyről, «fogadj isten»-képen, s a víg
zene hangjai elnyelék a lassú beszélgetést.</p>
<p>– Mi történhetet itt? hogy annyian örülnek. Tömlöczből
szabadult-e ki annyi ezer ember, hogy úgy vigad? Börtön volt-e mind
ez a sok épület, hogy úgy ki van most világítva? Mint tánczolnak
ide át! Minden ember olyan boldog… A fogoly elmélázva nézte
ablakából az örvendő világot. Csak ő volt rab, csak ő nem érté azon
lelkesülés hangját, mely börtöne magányáig felhatott. Egy hónap
előtt még fogolytársait hallotta zörögni, énekelni, neszezni a
mellette levő szobákban, most azok is úgy elnémultak. <span class=
"pagenum"><a name="Page_162" id="Page_162">-162-</a></span> Mind
kiszabadult valamennyi, csak ő maradt hátra, egyedül a nagy szomorú
épületben. Egy napon rivalgó néptömeg jelent meg az épület előtt. A
négyszögű udvaron valami kegyelmezést olvastak fel; hallá, mint
nyiltak meg a szomszédszobák ajtai, egyenként mint találkoztak
egymással és rokonaikkal, ismerőseikkel a kiszabadulók, hogy
sírtak! hogy nevettek! mind ott mentek el ajtaja előtt, az
eltávozók töredékszavaiban hallható volt a megtébolyító öröm
kifejezése. Minden szoba kiürült. Este felé csöndes, viszhangos
lett a nagy épület, sehonnan sem jött egy sóhajtás, egy
lánczcsörrenés. Csak ő maradt ott egyedül; – jobbról, balról,
alulról, felülről eltávoztak a szomorú szomszédok, mindegyikért
eljöttek az örülő barátok, a búcsúzó börtönőr, csak ő érte nem jött
senki.</p>
<p>Négy év óta hozzászoktatta magát azon gondolathoz, hogy
börtönéből csak a síron keresztül van szabadulás. Megszokta az
egykedvű sétát az ajtótól az ablakig, s ismét vissza.
Megismerkedett a nagy pókokkal, mik évről-évre ugyanazon szögletben
üték föl magányos tanyáikat, megosztva vele börtöne unalmas
magányát. Midőn estenden fuvoláját elővéve, ábrándos dalt játszott
rajta, előjöttek a pókok rejtekeikből, kiugráltak hálóik széleire,
elébb tovább tánczoltak a falon, megállva s ismét közelebb,
közelebb futosva hozzá.</p>
<p>Négy év alatt saját életrendszert alkotott magának, minőt
szoktak rendesen a rabok, kik megtudtak nyugodni a rájuk mért
sorsban. Ének, fuvola, rajzolás, viaszalakidomítás, magányos séták
és a kedvencz pókok időjósló mozdulataira figyelés foglalták el a
rámért napokat. Oly időtöltések, mik a foglyot megóvják a
gondolkozástól s a mire az vezetni szokott, a megőrüléstől. S ha
mégis előjöttek olykor a rettegett, az álomijesztő eszmék, iszonyú
képek a mult emlékeiből s a jövendő sötétéből, azon semmivé tevő
gondolat, hogy a mult visszahozhatlan, a jövendő örökkévaló és a
jelen egy feloszthatlan percz négy börtönfal közé szorítva, akkor
kiült ablakába, elkezdé az alant <span class="pagenum"><a name=
"Page_163" id="Page_163">-163-</a></span> látszó házak tetőin
egyenként sorban számlálni a cserepeket, míg e gondolatölő munkában
agyonfáradva zsibbadt el a lélek.</p>
<p>Nyáron kenyérmorzsákat hintett ablakába. A kis madárkák
odaszoktak rá, felültek vasrostélya pálczáira s enyelegtek,
énekeltek, czivakodtak. Télen kis vaskemenczéje mellett ült, melyet
belülről lehete fűteni, elmélázott az izzó parázson. A tűz látása
oly jó arra, hogy a lelket elvonja önmagától. A láng tánczol
jobbra-balra, a szikrák futnak fölfelé, valami úgy pattog, ropog a
tűzben, a parázs sötét vöröse mindig fénylőbb fehérbe megy által,
azután ismét fekete hamufátyol támad körüle. Egyik hasáb a másik
után kialszik, az utolsó parázs is elhamvad. A lélek fáradtan tér
meg aludni, maga sem tudja, merre járt azalatt?</p>
<p>Ez egész börtöni életrendszerét a rabnak ez egy nap semmivé
tette. Izgatottan, kábult fővel hagyta oda ablakát, levetette magát
hideg ágyára, lecsukta szemeit. Nem tudott aludni. A külzaj, a
szomszédház zenehangjai fölverték fektéből. Fölkelt s nyugtalanul
járta végig tömlöczét. Nagysokára elcsendesült az utczák moraja.
Azt hivé, hogy most már nyugodtan fog alhatni. Lefeküdt. De az
utczák zaja még most is füleiben zúgott. Lelkében viszhangzott a
minden oldalról jövő kiáltások hangja; szívének érverése nem hagyta
pihenni, a vér lázasan tódult hevülő agyába. Millió, millió hangot
képzelt hallani.</p>
<p>Lázasan ült fel ágyában. Kezével végig simítá homlokát. Oly
forró volt feje és keze oly hideg. Az ablakban végig leégtek a
gyertyák. Hallgatózott, nem hallik-e kívülről valami emberi hang,
mely szétriassza lelke kisérteteit? Csöndes volt minden. A
szögletben egy légy fogta meg magát valamelyik pók hálójában, a pók
köröskörül futkosta, összébb vonva körüle fonalait. A légy oly
szánalmasan döngött a halálos tusa közt. Az embernek oly rosszul
esik a haldokló rovar e hangját hallani.</p>
<p>– Hah, te is? te is börtönőr vagy? kiálta felugorva <span class=
"pagenum"><a name="Page_164" id="Page_164">-164-</a></span>
fektéből a fogoly s odarohanva a pókhoz, kiszabadítá a faggatott
bogarat s valami könnyebbült érzéssel nézett utána, a mint az e
megmenekülés örömében vígan dongva repkedte körül a szobát.</p>
<p>A pók eltünt a szögletben. Hová lehetett? gondolá a fogoly
magában, a mint visszatért lelkébe az az undorító borzadály, mely e
sötét állatok iránt az emberrel vele születik.</p>
<p>– Hová lettél te leskelődő állatgyilkos? kezde a fogoly a pókhoz
beszélni, különös boszúálló gyűlölettől áthatva. Azért jöttél
börtönömbe lakni, hogy látogatóimat fojtogasd? Kipusztítalak innen
néma méregkeverő; nem fogsz itt e kedves, eleven, napban repkedő,
aranyszemű állatkákra leskelődni többé! s ezzel fölvett a
szögletből egy seprőt s kereste vele a pókot, az elfutott szétdúlt
hálójából s végig szaladva a falon, a vaskemencze csöve mellett,
hol az a falba volt róva, ismét eltünt szemei elől.</p>
<p>A fogoly felállt egy székre, gyermekes dühvel, mi
lélekállapotának volt természetes kifolyása, üldözve laktársát.</p>
<p>Az egészen eltünt előle.</p>
<p>Kereste és sehol sem találta… Végre észrevevé a hasadékot, mely
a fal és a kürtőcső mellett támadt, a pók azon menekült ki.</p>
<p>A fogoly lelkében egy gondolat támadt.</p>
<p>– Ha te kimehettél itt, miért ne mehetnék én is itt ki?</p>
<p>E gondolat gyökeret vert lelkében. Megszabadulni! kimenni innen,
lenni szabadnak, mint más, ujjongva rohanni végig az utczákon, mint
annyian.</p>
<p>Lefeküdt ágyába, a gyertyák elaludtak, sötétben maradt.</p>
<p>«Megszabadulni!» lebegett álmatlan lelke előtt.</p>
<h3>II.</h3>
<p>A szomszédházban vígan szólt a zene.</p>
<p>E palota donna Serena de Reynos tulajdona volt, kinek termeiben
ez este népes társaság volt összegyülekezve; <span class=
"pagenum"><a name="Page_165" id="Page_165">-165-</a></span> a
vidámabb, könnyebb lelkületű hölgyek és lovagok a tánczteremben
mulattak, kedélyes, könnyelmű beszélgetés, önfeledő táncz között. A
mimosa bosquetek megett, mik a szögletekbe voltak rendezve, egyes
susogó párokat lehete látni, titkos szóváltásban s ismét tova
röppenni, ha egy észrevevő szem pillanta feléjök. Nehány öreg grand
járt ide-amoda, a fáradt, lihegő sylpheket elfoglalni hizelgő
coquetteriával, míg ismét tova szálltak.</p>
<p>A zongorateremben ezalatt a komolyabb, patheticusabb lelkületű
vendégek települtek le, politizáló férfiak, critizáló dámák, kik
egyenesen nem tartának igényt a tánczolhatásra, de azon esetre, ha
mégis valakinek eszébe jutna, közel akartak lenni, a nélkül, hogy
várakozni látszanának; tánczszünetek közt néha egy éltesebb
divathölgy foglalt helyet a zongoránál, a legművésziebb darabokat
verve le rajta s az obligát csodálók bámulatára olykor batist
kendőjét az elefántcsont lemezekre vetve s úgy játszva az eltakart
láthatlan billentyűkön.</p>
<p>A mellékteremben éltes dámák ültek whisztasztalaik mellett,
hadvezéri komolysággal foglalkozva robbereikkel, míg a kis elegans
boudoirban, hol egy asztalon lapok, könyvek és aczélmetszetek
voltak izléses rendetlenségben szétrakva, egyes egyedül ült valami
mogorva vendég, a képeskönyvekben lapozva.</p>
<p>A háziasszony ez alatt teremről teremre járt, vendégei
mulatságát fűszerezve, gazdagítva, nemesítve, kellemes
ötleteivel.</p>
<p>A tánczolók a nélkül is jól mulattak, hanem a zongorateremben
mindjárt akadt egy magas, kopaszhomlokú férfira, kinek máskor oly
jókedvű arczán most oly hontalan rosszkedv, vagy szórakozottság,
vagy unalom látszott helyet foglalni.</p>
<p>Odasimult hozzá, kezét vállára tevé: – Ön rosszul mulat? önnek
nincs kivel vitatkozni?</p>
<p>A megszólított elnevette magát.</p>
<p>– Valóban, szép úrnőm, semmim sem hiányzik egyéb; <span class=
"pagenum"><a name="Page_166" id="Page_166">-166-</a></span> ezek a
gyerekek itt mindent ráhagynak, a mit mondok. Nincs kivel
disputálnom.</p>
<p>– Lesz mindjárt. Rögtön hozok egyet, szólt tréfásan mosolyogva a
grófnő s széttekinte vizsga pillanatával s ekkor meglátta a
zongoránál ülő divathölgyet, ki ismét bámulatot követelő arczczal
játszott a zongorára terített zsebkendőjén keresztül. Akadt is egy
pár meghasonlott kedély, a ki ott állongott a csodájára.</p>
<p>– Ah, minő szemfényvesztés ez megint, jó Zia! szólt odaszökelve
donna Serena, hisz ez nem művészet, csak mesterség, játssza ön e
helyett inkább a «la hija del campo»-t; ah azt ön pompásan szokta
játszani; meglássa, több hatást fog vele elérni.</p>
<p>A jó dáma megfogadta az intést s az ismert induló legelső
accordjaira felhangzó taps és éljenzaj a szomszédteremből
bizonyítá, hogy donna Serena nem csalódott.</p>
<p>Donna Serena ez alatt a szomszédterembe suhant, hol éltesebb
hölgyek ültek kártyaasztalaiknál; egy whisztező dáma mellett félig
elrejtve ült egy ifju szőke asszony, nem látszott részt venni semmi
mulatságban, egészen félrevonult.</p>
<p>Ez egy bájos angol nő volt, kit egy év előtt fiatal spanyol
caballero vett nőül. Egy szelid, halavány teremtés, nagy, mély kék
szemekkel, hosszú fürtös selyemhajjal, szende, komoly, gondolkozó
arczkifejezéssel. Egyszerű fehér creppruha volt rajta, melybe
gyöngéd szinezetű selyem virágfüzérek voltak szőve.</p>
<p>Donna Serena odahajolt a szende, gondolkozó hölgyhöz s e szókat
súgta fülébe:</p>
<p>– Férjed megérkezett.</p>
<p>A hölgy arczán könnyű rózsaszín hajnallott végig, szemei egében
futó csillagok villantak le. – Csak maradj, biztatá őt Serena, ide
fog jönni. Az angol hölgy visszaült helyére, jóval izgatottabb,
mosolygóbb arczczal, mint azelőtt. <span class="pagenum"><a name=
"Page_167" id="Page_167">-167-</a></span></p>
<p>Serena sehol sem lelte, a kit keresett. Végre betekintett
boudoirjába.</p>
<p>– Ah ön ide rejté magát! kiálta, rátalálva a könyvek és ujságok
közt turkáló férfira. A hajlam elárulja magát; ön nem tudja
megtagadni a tudóst, a hol könyveket lát. De így elbúni! Nem
szokott ön tánczolni?</p>
<p>– Arra vén ember vagyok, úrnőm, felele a megzavarodott férfi, ki
minthogy tudósnak hallá magát gyanusítani, jogot érzett magában
bétiseket mondani.</p>
<p>– Tehát jőjjön velem, monda a házi nő, karját a makacsul ülve
maradó democratáéba öltve. Valakivel meg akarom önt
ismerkedtetni.</p>
<p>– Vajjon? kérdé a férfi, még mindig ülve maradva.</p>
<p>– Don Aquiles de Mendoza.</p>
<p>– Ah, a derék férfiu, kit don Godoy jobb kezének neveznek, bár
inkább nevezhetnék balkezének, mert szüntelen ügyetlenségeket követ
el! kiálta föl kaczagva a férfi. Ez érdekes találkozás lesz! S
azzal hagyta magát a grófnő által keresztül vezettetni a teremeken
s a magas, kopaszhomlokú úrral, ki disputáló társat keresett,
szembesíttetni; donna Serena azzal magukra hagyta őket s mire a
terem tulsó oldalához ért, egy hamiska pillantást vetve vissza,
elégülten látta a két férfit neki hevült arczczal vitatkozni.
Tűzben, lángban állt mind a kettő.</p>
<p>A jó tiant ez alatt kidült a physikai fáradság miatt a zongora
mellől. Soha nagyobb hatást még nem aratott művészeténél fogva, a
dicsőség és fáradság miatt csak alig lihegett.</p>
<p>– Ön felülmulta ma önmagát, szólt Serena nagynénjéhez oly
hangon, melyet szabad volt komolynak is, tréfának is venni.</p>
<p>– A fiatalság el van ragadtatva, kedves öcsém; ha még hallhatnám
tőled «a maurok búcsúdalát Cordovától», ez est örömei semmi kivánni
valót sem hagynának számomra hátra.</p>
<p>Serena észrevevé az ajánlatból, hogy a jó tante halálig
<span class="pagenum"><a name="Page_168" id=
"Page_168">-168-</a></span> kifáradt kedvencz művészetében s így
lehetetlen volt azt el nem fogadnia. Leült tehát maga a zongora
mellé s elkezdé játszani «a maurok búcsúdalát».</p>
<p>A legelső accordokra elcsendesült a szomszédtermek zajos
mulatsága, a vigadók halkan, ihletten gyülekeztek a zongorázó hölgy
körül, minden szem rá volt függesztve.</p>
<p>Mintegy harmincz éves lehetett a szép háziasszony; azon korban,
midőn az európai nők legszebbek szoktak lenni. Nemes vonalmú arczán
valami fönséges lemondás szenvedése volt megdicsőülve. Mondják,
hogy több év előtt nagy szerencsétlenség történt vele. Senki sem
beszélt róla örömest.</p>
<p>A mint ujjai végig futkostak a zongora elefántcsontjain, e
fehér, csaknem átlátszó alabastrom kezek, azon dalt költve hangra,
melynek szerzője, öndalától lelkesülve, midőn azt bevégzé, főbe
lőtte magát; karcsú, deli őztermete felmagasult ilyenkor, szemeiből
valami földfeletti fény sugárzott elő, fehér homlokán úgy
reszkettek az ébenfekete fürtök. Szótlan ajkairól beleszólt a sóhaj
a bús, a lelkesítő zengeménybe. Minden hanglejtés, minden
érzelemcsendület, mely a húrok alól kiszabadult, meglátszott
élveteg arczán, melynek vonalain szép lelke látszott honolni. A
szelid őrjöngést, mely e dalban szerte ömlik s annak szenvedélyes
változatait, a búskomor ábrándokat, a fájdalom óriási nyomását,
mely alatt az erős lélek sír, a gyönge megőrül, együtt kisérte szép
lelke; arcza fehér volt, mint a liliomlevél; ajkai rebegtek; szemei
egén mintha felhők vonultak volna végig csöndes repüléssel;
habkeblén reszketett az odatűzött halavány kék jáczint… És mikor
azután jöttek a végkitörés kétségbeejtő haraglobbanásai, a szomorú
dicsőség sötét piros reménye, vad, volcanhevű hangok viharos
zenéje, akkor arcza kigyulladt, a belső égés lángja viszfényt
vetett reá, szemeiből brilliantvillámok löveltek szét s félig nyilt
rózsapiros ajkain egy dicsőűlt, elragadó mosoly hasadt meg, melyért
éltét vetné oda akárki. Azután ismét alászállt a dal, ellassult,
haldokolva, <span class="pagenum"><a name="Page_169" id=
"Page_169">-169-</a></span> sírva, sóhajtva elenyészett, mint a
hattyú végső szárnycsapása. A szép hölgy arcza fehér lett ismét,
mint a vadrózsa levele, lehajló pilláin egy könycsepp gyémántja
ragyogott.</p>
<p>Minden arcz felé volt fordulva, minden lélek lelke után repült.
Nem egy ifju kebléből szakadt fel titkos, önkénytelen sóhaj. Senki
sem érzé magát elég magasnak arra, hogy őt elérhesse. Nem volt
méltó senki arra, hogy őt birja. E magasztos alak előtt hódolattá,
imádássá változott a szerelem. Örömet nem adott ő senkinek, de a
fájdalom, mely tőle jött, sokszor édesebb volt minden kéjnél, a mit
asszony adhat. Úgy kellett neki virulnia, mint az egyetlen
virágnak, melyből nincs több, hogy mindenki örüljön neki és senki
le ne szakítsa, melynek birását irigyelné az ember saját magától
is.</p>
<p>Mindenki el volt ragadtatva, még a két vitatkozó politikus is
annyira elfeledkezett magáról, hogy egymás karjába füződve
merengett a lelkesült hölgy arczán.</p>
<p>E pillanatban egy újonérkezett férfi tolakodott keresztül a méla
vendégcsoporton, piquant arczával keresztültekintve az előtte állók
fejei fölött. Hegyes spanyol szakálla, sovány, satyricus arcza,
nagy szellemi erőt eláruló homloka, villogó szemei, miknek egyike
elé egy négyszögű szemüveg volt szegletbe szorítva, sajátságos
föltünést adtak külsejének, mely egyike volt azoknak, a miknek
gúnyora a társadalmi körök ostora szokott lenni.</p>
<p>A mint Serena észrevette az érkezőt, hirtelen mosolygó arczczal
szökött fel zongorája mellől s vendége elé sietve, azt kézen fogta
s bemutatá a társaságnak:</p>
<p>– Don Jacinto unokabátyám!</p>
<p>A kör rögtön széttágult az érkezett előtt, helyet adva neki, míg
az fixirozó tekintettel nézett szét a vendégseregen, mintha senkit
sem ismerne meg közülök.</p>
<p>Legelébb egy fiatal őrnagy ugrott elé, egy szép, pörge bajuszú
lancier s katonásan rázta az érkezett jobbját.</p>
<p>– Kicsoda ez az ember? kérdé a gróf félretekintve, <span class=
"pagenum"><a name="Page_170" id="Page_170">-170-</a></span> comicus
vértagadási minával. S azzal tetőtűl talpig mustrálva
megköszöntőjét. Te volnál az én sógorom travestált árnyéka, a ki
két hónap előtt az egyetembe volt temetve?</p>
<p>A társaság felkaczagott.</p>
<p>– Oh még többen is vannak itt idegenek, a kiket két havi
távollét után nem fogsz megismerni, szólt tréfásan Serena s a
csoportozat közé nyúlva, a szép nyúlánk angol hölgyet vezeté a
férfi elé kézen fogva, ki örömtől derült arczczal nyujtá felé
kisded, szépidomú kezét s édes csengésű hangon és a legtisztább
kastellan kiejtéssel mondá spanyolul: «hozott az ég, kedves
férjem.»</p>
<p>Donna Serena örömében gyermekiesen tapsolt kis kezeibe, maga a
gróf is elfeledé egy pillanatra magát s míg arczán a gúnyoros
kifejezést a legédesebb meglepetés öröme váltá fel, odahajolt szép
neje kezéhez s azt szenvedélyesen, indulatosan megcsókolá. Midőn
arczát fölemelte, az előbbi kötelőzködési szenv kaczaj közt tért
vissza arra.</p>
<p>– Ah! kiálta nevetve Serenához, te az én nőmből, míg oda voltam,
valóságos kedves kis… papagályt csináltál.</p>
<p>– Azt hiszi ön?</p>
<p>A két nő jelentékeny pillantást váltott egymással.</p>
<p>– Azonban, hogy annyi ismeretlen után egy pár ismerősre is
találjon ön nálam, szólt Serena a grófhoz, ime forduljon ide, s
azzal a két politizáló férfi elé állítá őt.</p>
<p>A gróf ajkán egy komikus «Hah»! lebbent ki, mint egy rögtön
elfojtott kaczaj kezdete, melyet egy még mulatságosabb néma
főhajtás követett, miközben a gróf mómusi arczkifejezéssel igen
észrevehetőleg keresztett vetett magára. – A democrata észrevette s
nevetve szólt:</p>
<p>– Ugy-e, édes gróf, nem jó az ördögöt a falra festeni!</p>
<p>– Plane kettesével. Ha látná don Manuel Godoy saját jobb kezét
don Escoiquiz karjába fűzve!</p>
<p>A két férfi csak ekkor vette észre, hogy karöltve áll s
egyszerre kiemelte karját, míg a gróf nevetve tolta magát közéjük,
mindkettőt karjára fűzve. <span class="pagenum"><a name="Page_171"
id="Page_171">-171-</a></span></p>
<p>– Legyek én önök közt az összetartó kapocs.</p>
<p>E perczben megnyiták a szolgák az étterem szárnyajtait s a
spanyol etiquette ellenére a vendégek egymás kinálgatása nélkül
siettek az asztalokhoz.</p>
<p>Itt lehete együtt látni az egész vendégsereget, mely eddig a
többi termekbe szét volt oszolva s ekkor tünt fel
legszembeszökőbben: mily sajátságos alkatrészekből volt e társaság
rendezve.</p>
<p>Az akkori napok minden szinezetű és véleményű celebritásai,
büszke grandok, még büszkébb republikánusok, egy-egy elhirhedett
költő, majd ismét egy vénebb katonatiszt, amott egy falhoz
támaszkodó ujságiró, fiatal, sötétarczú népszónok, vén mosolygó
hidalgok s mind e különnemű, fajú és érzelmű tömeg, a közte elömlő
hölgyvilág által, mint egy virágkoszorúval egymáshoz kötve,
egybeolvasztva.</p>
<p>– A szándék szép, monda Jacinto Serena karját magáéba fűzve, te
közel akartál bennünket egymáshoz vezetni; most jer tekints
szélylyel és számítsd fel a hatást, melyet eszközöltél. S azzal
körülvezette szép rokonát a teremben.</p>
<p>– Nézd e becsületes embereket, szólt Serenához, mi alatt úgy
tett, mintha egy süteményről levett czukorfiguráról beszélne neki,
melyet kezében tartott; mint külön vonják most is magukat. Egyik
szögletben egy csoport, másikban a másik. Csak akkor szólnak
egymáshoz, a mikor összevesznek. Nézd, amott a békefőnök egy
párthíve jött össze don Infantadó egyik emberével; don Manuel
emberének arcza savanyú, az Infantadoé mosolyog. Most meglátják
egymást. Nem kerülhetik ki. Egyszerre a manuelita kezd el
mosolyogni s az Infantadoé ölt komoly képet. Szólnak egymáshoz egy
pár szót s azzal elfordulnak. Most ismét a béke emberének képe lesz
hosszú, míg amaz szakállába nevet. Lehetetlen ezeket amalgamázni,
édes madame Rolandom.</p>
<p>A grófnő kivonta karját Jacintoéból, a gróf ezzel elhagyott
<span class="pagenum"><a name="Page_172" id=
"Page_172">-172-</a></span> democratájához sietett, kivel don Godoy
jobb keze ismét nagy vitában volt, egyik ujját annak gomblyukába
akasztva.</p>
<p>– Mondjatok egy toasztot, szólt don Jacinto, szétválasztva a két
szellemi gladiatort.</p>
<p>Don Aquilez rögtön fölemelkedett s egy-két elmés és ragyogó
mondatban felköszönte mindent, a mi az összegyűltek előtt becses
volt: Spanyolországot, don Hernandót, de la Romanat és a
győzedelmet.</p>
<p>A poharak zajosan csörrentek össze.</p>
<p>A toaszt a democratának szállt. Ő állt elébe. Röviden, mint
szoká, virágos szók nélkül, de tiszta gondolattal mondott egy
felköszöntést a szép úrnőre. Tulajdonkép ez is Spanyolországnak
volt intézve, de az volt benne a jó kivánság tartalma, hogy adjon
az Isten neki sok ily nemes, ily magaslelkű hölgyet, mint ő.</p>
<p>A felköszöntés don Jacintónak szállott. Ő is fölemelé poharát,
egy pillanatot vetett az aranyló nedvben felfutó gyöngyökre, mik
fehér tajtékká pezsdültek a pohár koronáján s röviden így
szólt:</p>
<p>– Áldja meg az Isten azokat, a kik a jövő esztendőt megérik.</p>
<p>A kinyújtott pohár megállt az emberek kezében. A bor megfagyott
az ajkak előtt e szavakra. Senki sem tudta, hogy saját magát nem
feledi-e ki ezúttal azok közül, a kiket éltet. Többen kedvetlenül
hátat fordítottak a grófnak. A hidalgo fölkelt a kis kerek
asztaltól, melyhez letelepedett s a democrata tenyerébe könyökölve
mondá félig magában:</p>
<p>– Meglehet, hogy azok nem mi leszünk.</p>
<p>A csüggesztő hatást, mit a gróf toasztja előidézett, nem
lehetett észre nem venni. Egy pillanat alatt felkeserült
mindenkiben a politikai pártszenvedély. Az emberek gúnyosan, keserű
arczokkal fordultak szomszédaikhoz, de senki sem szólt.</p>
<p>E pillanatban a meghasonlott társaság közepére lépett
<span class="pagenum"><a name="Page_173" id=
"Page_173">-173-</a></span> Serena grófnő. Karján vezette az ifju
angol nőt, Don Jacinto gróf nejét.</p>
<p>– Egy pillanatnyi csendet kérek, szólt az egybegyűlt férfiakhoz;
azok helyet nyitottak neki.</p>
<p>Az angol hölgy halványan állt meg a középen. Nagy, sötétkék
szemei merengő nyugalommal néztek fölfelé, hosszú fürtös selyem
haját hátra simítva, egy lépést tőn előre, megszorítá Serena kezét
s azzal magasztos, ünnepélyes arczczal, s bájos, édes rokonhangon
Camoensnek egyik halhatatlan költeményét: «Granada ostromát», mely
csak kéziratban forgott, de melyet minden spanyol ismert, kezdé
elszavalni.</p>
<p>Mint egy galvanicus villanyszikra ütött végig a társaság lelkén
ez ismert dal szava, egy idegen hon leányától elmondva, ki még egy
év előtt Spanyolhonnak sem földét, sem nyelvét nem ismeré. A szent
hangok melegítő borzalommal lepték meg a szíveket. A lélek kilopta
magát a szemekbe, mik a bűbájos idegen ajkáról lesék le a
honszerelem ismert, de elfelejtett parancsszavát. Mindenki
közelítni érzé magát azokhoz, a kik körüle álltak.</p>
<p>Mint lángoltak az arczok e pillanatban köröskörül, mint
feszültek a karok izmai, mint szikráztak a szemek.</p>
<p>Mint tágult a kebel, mint keresték a szemek az eget.</p>
<p>Midőn végére járt a dal, nem lehetett tovább kiállani. A gróf
szemeiből kicsordult a köny, oda rohant neje lábaihoz. Kezét
megragadta, csókjaival elhalmozá. S nem szégyenlé senkitől, hogy
szeméből a köny pörög, mert hiszen sírt minden ember.</p>
<p>Az összezördült pártfelek egymás kezét szorongatva törülték le
könyeiket. A testvérek egymásra ismertek erről, hogy midőn közös
anyjukat hallák említeni, mindenik szeméből kicsordult a könyű.</p>
<p>– Győztél nő! monda a gróf Serenához fordulva. Ajándékba adtál
bennünket egymásnak; s azzal szép nejét karjára fűzve, eltávozott.
<span class="pagenum"><a name="Page_174" id=
"Page_174">-174-</a></span></p>
<p>A többiek is követték egymás után. Ily ünnepélyes jelenet után
frivol mulatság nem töltheté be a kebleket.</p>
<p>Mindenki jobbnak érzé magát, mint volt az előtt. Mindenki tett
magában valami szent, nagy, megmásolhatatlan fogadást. Mindenki
boldogabb volt, mint egy órával előbb.</p>
<p>Három nap mulva száznyolczvanezer harczos állt készen a spanyol
földről elűzni az ellenséget.</p>
<hr class="tb" />
<p>Serena egyedül maradt. Vendégei mind eltávoztak. Maga
hálószobájába vonult.</p>
<p>Az utczák zaja elhallgatott már. Néha zördült még meg a távolban
valami késői hazatérő hintaja.</p>
<p>Kiknek lelke nem fél a magánytól, ismerik azon jóltevő
érzületet, mely el szokta fogni az embert, midőn népes, zajos
társaság után végre egy éjfélutáni órára egyedül marad. A termek
csillárfényét fölváltja az éji lámpa fátyolozott, pisla mécsvilága;
az egymásba nyiló nagy termek helyett kis szűk alvószoba fogadja el
a fáradt lelket, hol az ismerős, nyugalomra hívó tárgyak mind oly
közel vannak egymáshoz. A zenerobaj, az emberhangok zavart töredéki
még viszhangzanak az izgatott lélekben, pedig köröskörül már minden
oly csöndes, csak a falióra ingája osztja perczekre a nagy
hallgatást, halk ketyegésivel.</p>
<p>Az ember levetkőzi feszes, gátoló öltönyeit, s gyakran még
feszesebb, erőszakolóbb arczvonalmait, s míg élv- és izgatottságtól
kimerült tagjait nyugalomra hívja a megszokott fekhely, lelkének
oly jól esik, hogy végre egyedül maradt, s nem kénytelen idegen
szeszélyek röpteit kisérni.</p>
<p>Előjőnek aztán azok a titkos, ábrándos gondolatok, miknek
naphosszant megjelenniök nem szabad. Egy-egy örökké tartó emlék,
egy-egy elévült vágy, mely messze-messze ered, távol a legközelebb
elmult vigalomtól, s melynek csak olyankor szabad visszatérni,
mikor a lélek aludni megy, az álom s ébrenlét közti mélázás
fátyolozott perczeiben, s melynek utóhangjaiból aztán az
álomlátások képei szövődnek odább. <span class="pagenum"><a name=
"Page_175" id="Page_175">-175-</a></span></p>
<p>Midőn a grófnő utolsó nőcselédjét is kibocsátá magától,
alcovenje hátterébe lépett, ott egy fekete damaszszal letakart
festményről félrevonta a rejtő függönyt, s kezeit bánatosan
összetéve, az előtt megállt.</p>
<p>Egy szép, halvány férfi arczképe volt az, oly mosolygó arcz,
szemei szinte élni látszottak, tartása nemes volt és büszke,
homloka komoly, méltóságra mutató. Azon férfiak közül, kik most
elhagyák termeit, egy sem hasonlíta e képhez.</p>
<p>A hölgy egy hosszú, hosszú pillanatot vetett reá;
felfohászkodott, s midőn ismét visszaereszté rá a függönyt, még
egyszer visszatekintett rá. Azután leült éji lámpájához, naplóját
elővevé, s a múlt nap eseményeit néhány sorral följegyezte abba. A
naplóhoz egy másik kis feketén szegélyzett emlékkönyv volt
kapcsolva, tábláján ugyanazon férfi arczképe miniatur festésben,
ott is fekete papirral letakarva.</p>
<p>E könyvet is felnyitá Serena. Néhány sort irt bele, néhány
szomorú gondolatot, melylyel legvígabb napját befejezte:</p>
<p>«Ma is boldogtalan voltam. Ma is eszembe jutottál. Ma is sírtam
azért, a mit szenvedsz miattam és miattad. Ma is megbocsátottam
azért, a mit vétettél ellenem és magad ellen. Könyörüljön rajtad a
halál, és rajtam is, mind a kettőnkön».</p>
<p>Azután visszatevé emlékkönyveit – a honnan elővevé – a
lefátyolozott kép alá; az alabastrom fényernyőt a lámpa elé állítá,
s alcovenja hímzett vapeur függönyei mögött eltünt.</p>
<p>Pillanatok mulva csendes volt minden.</p>
<p>Az igazak nyugodtan alszanak.</p>
<h3>III.</h3>
<p>A kapus szobájában voltak még ébren.</p>
<p>Az ablakok vastáblái be voltak téve. A kapus egyedül
<span class="pagenum"><a name="Page_176" id=
"Page_176">-176-</a></span> beszélt feleségével, egy vén vörösorrú
kobold egy vén piszeorrú gnómmal.</p>
<p>– Megszámláltad a kimenőket? kérdé a kapus.</p>
<p>– Mind egy lábig, felele a Jezabel, szegre akasztva a nagy
vastag kulcsot.</p>
<p>– Egy sem maradt hátra?</p>
<p>– Épen annyi ment ki, mint a mennyi bejött.</p>
<p>A kapus boszús arczfintorgatással tömött egy marék burnótot
orrába, úgy rázva és taszigálva azt a nagy, megtermett hústömeget,
mintha valami idegen vad állattal birkóznék.</p>
<p>– Hiába várunk, hiába szemfüleskedünk, ez az asszony nem is
asszony, hanem ördög, hogy nem kellenek neki a férfiak.</p>
<p>– Én meg azt hiszem, hogy ki tud bennünket játszani. Míg mi
idebenn vigyázzuk, ezalatt ő ki tudja hol éli világát?</p>
<p>– Nem lehet neki, szólt a kapus, ravaszul alákonyítva mozgékony
pulykaorrát. Minden kocsisa, minden inasa szövetségünkben van, a
legelső lépését elárulnák.</p>
<p>E perczben valaki halkan zörgetett a kapuspáholy ajtaján, s
vékony női hang sipogá: – én vagyok, ereszszenek be.</p>
<p>Kis kusza szobaleányi alak surrant be a felnyitott ajtón,
titkolózó kéz- és arczmozdulatokkal.</p>
<p>– Nos Dinita? valami jó hír? kérdé sátáni mosolygással a
kapus.</p>
<p>– Valami jó ujság? valami titok? sipegé felesége, a varangy, a
szobacziczus kezét hizelgően simogatva.</p>
<p>– Csitt. Legyenek csendesen. Végre kitudtam valamit!</p>
<p>– Nos? nos? kérdé a két szárazföldi fóka, lesve a leány szájából
a szót.</p>
<p>– A hogy asszonyom elbocsátott, szólt az, félénken szétnézve. De
nem hallja-e meg valaki?</p>
<p>– Nincs itt senki.</p>
<p>– Az ablakon keresztül? <span class="pagenum"><a name="Page_177"
id="Page_177">-177-</a></span></p>
<p>– Be vannak téve a vastáblák, betettük, hogy ki ne kelljen
világítani az ablakokat.</p>
<p>– Tehát hallják. A mint asszonyom magára maradt, én ott maradtam
az ajtóban, az üvegajtó szőnyegén rég készítettem előre egy kis
hasadást, melyen keresztül a szoba minden részébe belátni. A hogy
asszonyom egyedül vélte magát, az alcovenjébe ment, ott félrehúzta
egy rámáról a fekete függönyt, melyet soha sem vettem ott észre, s
ime egy szép – szép fiatal úr arczképe tünt elő, s arra aztán olyan
szerelmesen kacsingatott.</p>
<p>– Ez az egész?</p>
<p>– Úgy hiszem elég kezdetnek.</p>
<p>– Nemde egy barna bajuszú, magas homlokú úr van azon a képen
festve, sötét palástban, lehajtott inggallérral?</p>
<p>– No igen.</p>
<p>– Nem ér semmit, monda lehangoltan a kapus. Nem ér semmit.</p>
<p>– De hát mit tudom én, hogy mi ér valamit? szólt kifakadva a
szobaleány, s boszújában szinte sírt. Maguk azt bízzák rám, hogy
lessem ki, nem szerelmes-e úrnőm valakibe? Hát én azt hiszem, hogy
ő abba, a ki oda van lefestve, szerelmes; mit tudom én, hogy mi
kell maguknak egyéb?</p>
<p>– Értse meg a dolgot, jó Dinita. A mit mondok, úgy hiszem
titokban marad, mert a maga szerencséje is kérdésben forog.
Asszonyunk nagyapjának három külön fiától három unokája maradt. Az
ősi vagyon kevés volt, hanem az öreg szerzeménye iszonyú.
Végrendeletében egyenlően osztotta fel azt mind a három unokája
között. Asszonyunkat azonban soha sem szerette, don Jacintót még
kevésbbé, de annál inkább don Eustaquiot, a ki igen derék,
istenfélő méltóságos úr. Asszonyunk tizennyolcz éves korától fogva
igen szabadgondolkozású volt; gouvernantot, gardedameot, duennát
soha sem tűrt maga mellett. Az öreg gróf mindig azt mondta róla,
hogy donna Serena fogja családja becsületét beszennyezni. Érti
Dinita, hogy <span class="pagenum"><a name="Page_178" id=
"Page_178">-178-</a></span> mikép? A grófnőről azonban az irigység
sem tudott semmi rosszat beszélni. Szép volt, ostromlója volt elég,
de senki meg nem hódította, senki egy kegyével sem dicsekedhetett.
Az öreg don Desiderio nem győzte végit várni jóslatának, hanem
végrendeletet tőn és meghalt. A végrendeletben az van irva, hogy ha
donna Serena valaha valami szégyent találna ejteni családja nevén,
veszítse el minden vagyonát, s csak az ősi negyedből maradjon
kegyosztaléka, az elvesztett vagyon pedig szálljon – ne don
Jacintóra, a ki igen szeles és tékozló, hanem usia don sennor
Eustaquióra, a ki igen derék méltóságos úr. Érti már most?</p>
<p>– Annyit értek, hogy don Eustaquio e szerint jónak látja mind
nekem, mind önöknek, mind úrnőnk többi cselédjeinek külön bért
fizetni, hogy valami hasznára való titkot megtudhasson, hanem
tovább még nem látok. Hogy ha úrnőnk valakibe szerelmes lesz, nem
tudnám, hogy miért kellene abból valami gyalázatnak következni?
Férjhez megy hozzá s azzal punctum.</p>
<p>– Mit beszél Dinita! kiálta közbe a kapusné, régóta húzogatva
pisze orrát, boszújában, hogy szóhoz nem juthatott. Hiszen van már
férje.</p>
<p>– Hallgass bolond! kiálta rá felétartott orral a kapus.</p>
<p>– Lehetetlen! kiálta fel a szobaleány álmélkodva. De hát hol
van?</p>
<p>A kapus feleségére nézett, nehogy szólni találjon, s kitérő
feleletet adott a kérdésre.</p>
<p>– Épen annak a képe az, a kit maga az alcovenben látott.</p>
<p>A szobaleány düledezett a bámulat miatt.</p>
<p>– De hát ha szereti az asszonyunk, miért nem élnek együtt?</p>
<p>– Ne kérdezzen lelkem Dinita, ne kérdezzen olyanokat.</p>
<p>– Vagy ha nem szeretik egymást, miért nem válnak el?</p>
<p>– Hagyja ezt galambom. Ez magára nem tartozik. Maga csak arra
vigyázzon, hogy ha valaki úrnőnkhöz közelítni talál, akárki, a ki
azon képhez nem hasonlít, azt jelentse <span class=
"pagenum"><a name="Page_179" id="Page_179">-179-</a></span> meg
nekünk. De a míg asszonyunk azon kép előtt sóhajtozik, addig nagyon
messze vagyunk a dicsőségtől.</p>
<p>– De én megkérdem valakitől, hogy hol van asszonyunk férje? mert
engem megöl a titok.</p>
<p>– Hiába kérdezi lelkem. A háznál senki sem tudja. S ha
asszonyunk észreveszi, hogy maga ilyesmi után kutat, bizonyos lehet
róla, hogy rögtön elbocsátja. Buenas noches szép Dinita, el ne
felejtse, hogy una mano lava la otra aj ambas la cara. (Egyik kéz a
másikat mossa, s mindkettő az orczát.)</p>
<p>A szobaleány csengetést hallott, s elhagyta a kapuspáholyt. A
két monstrum aludni ment. Künn az utczán koronkint egy pár pajkos
azon járó mérges nagyokat ütött a kivilágítatlan ablak vastábláira,
s visítozva ment odább.</p>
<p>– Pukkadj meg! mormogá a kapus, mindannyiszor felijedve álmából,
s inkább nem aludt egész éjjel, mint hogy kivilágította volna
ablakait.</p>
<p class="center">* * *</p>
<p>Madrid utczáin víg zene mellett járt a toborzó. A hordott zászló
körül tánczoltak az ujonczok. Napok mulva ágyúk előtt kelle
állaniok.</p>
<p>Egy-egy szomorú legény kedvese vállára borulva ment a zászló
előtt, fejében volt már a tollas barét. Megölelte szeretőjét.
Hihetőleg utoljára.</p>
<p>A víg toborzó menet elvonul a tömlöcz előtt. A szűk ablak
vasrostélya közül sápadt arcz tekint le reá. Iparkodik elolvasni a
zászlóra festett betűket.</p>
<p>Ismét «la libertad».</p>
<p>Tehát már küzdenek is érte…</p>
<p>A fogoly utána nézett a menetnek, a míg rostélyától láthatá;
azután hallgatá zenéjét, míg el nem hangzott; azután is úgy rémlett
neki, mintha még mindig hallaná; azzal lefeküdt ágyára és várta,
míg éjszaka lesz.</p>
<p>A porkoláb bejött hozzá, észrevevé, milyen sápadt.</p>
<p>– Tán beteg? kérdezé tőle. <span class="pagenum"><a name=
"Page_180" id="Page_180">-180-</a></span></p>
<p>– Semmi bajom.</p>
<p>Az éjjel nyögni hallották önt.</p>
<p>– Mit hallottak? kérdé a fogoly, ijedelmét alig tudva elrejteni.
Ki hallott valamit?</p>
<p>– Az őr, ki itt az ajtó előtt jár, mondta, hogy úgy tetszett
neki, mintha valaki nyögne, vagy csiszolna valamit a szobában.</p>
<p>– Igen, igen… Rossz álmom volt… Fel is keltem.</p>
<p>– Ne küldjek be önhöz valakit az éjjel?</p>
<p>– Köszönöm; ma már jobban vagyok.</p>
<p>A porkoláb szétnézett a szobában, megvizsgálta gyertyájával a
falak szögleteit, az ágymelléket, az ablakrámákat.</p>
<p>– Nincsenek önnek alkalmatlan látogatói? kérdé a fogolytól, azt
mutatva, mintha némi szobalakó rovarok után fürkészne.</p>
<p>– Nem tapasztaltam, felele amaz.</p>
<p>Miután gondosan körülnézte a szobát, eltávozott a porkoláb.</p>
<p>A fogoly izgatott arczczal ugrott fel fekhelyéről… «Sietnem
kell. Vigyáznak rám, valamit vettek észre.»</p>
<p>A léptek kongása elhangzott a hosszú folyosón.</p>
<p>E közben éj lett, kétszerte sötétebb a börtönben, mint
kívül.</p>
<p>A fogoly eloltá gyertyáját. Vánkosát, melyen hálni szokott,
felfejté nagy sietve, s abból egy több ölnyi hosszúságú kötelet
húzott elő, mely finom czérnából a legnagyobb fáradsággal volt
összefonva, s melyhez úgy jutott a rab, hogy czérnát kért magának
azon ürügy alatt, mintha harisnyákat kötne belőle unalomból. Felét
azonban mindig kötélnek fonta fel. A kötél alig volt ujjnyi
vastagságú, hossza körülbelül elégnek látszott arra, hogy a második
emeletből, egy merész szökéssel megtoldva, lesegíthessen
valakit.</p>
<p>A fogoly négy hónap alatt roppant munkát vitt véghez… Keresztül
bontotta börtöne falát. <span class="pagenum"><a name="Page_181"
id="Page_181">-181-</a></span></p>
<p>Ott, hol a kályhacső a falba volt róva, kezdé meg munkáját,
gyanítva, hogy e csőnek valahol egy kéménybe kell kimenni.
Fuvolájának egy réz billentyűjét ketté törte, s ennek élesebb
végével aprónkint kikapargatá a kövek mellől az összetartó
vakolatot.</p>
<p>Azon a helyen a füst megkapta a falat, úgy, hogy e munkája
rögtön el lett volna árulva a bevájt fehér rovátkok által. Ezen
akkép segített, hogy reggelenkint, mert csak éjjel dolgozott, a
vájt hasadékokat beragasztotta kenyérpéppel, azt behintette
kőporral, s gyertyája füstjével mindig befeketíté.</p>
<p>A kivájt kőport pedig éjjel rendesen fuvoláján keresztül kifútta
az utczára, nappal semmi nyoma sem volt látható éjjeli
munkájának.</p>
<p>Az egymásután kiszedett köveket és téglákat reggelre rendesen
visszarakta helyeikre s nyilásaikat oly ügyesen el tudá rejteni,
hogy a legvizsgább szem sem akadhatott volna rájuk.</p>
<p>Negyedik hónapra érzé a fal kongásáról, hogy a tulsó szobától
már csak egy tégla vastagságú réteg választja el s a porkoláb
gyanús fürkészése sietteté terve végkivitelére.</p>
<p>A mint minden nesz elcsendesült, a folyosón járó őr kopogását
kivéve, fölállt székére, a kötelet dereka körül övezte, kiszedte
egyenkint a téglákat, miknek helyén egy akkora nyilás volt látható,
minőn egy ember keresztül bújhat.</p>
<p>– Vagy hatot, vagy vakot! mondá most magában elhatározottan, s a
még ellenálló téglaréteget megtaszítva öklével, az túlnan zajosan
omla le.</p>
<p>Ha valaki van azon teremben, úgy terve meghiúsult, ha senki
sincs, sikerült.</p>
<p>Az őr a folyosó túlsó végin járt akkor, de mégis meghallá a zajt
s oda jött a fogoly ajtajához hallgatózni.</p>
<p>A fogoly észrevette azt s székét zajosan tevé ágyához és nagyot
ásított, mintha feküdni menne s ezzel támasztana zörejt.
<span class="pagenum"><a name="Page_182" id=
"Page_182">-182-</a></span></p>
<p>Az őr gyanútalanul tovább ment, a fogoly ismét a kályhához tette
székét, hogy a magasan levő nyiláshoz felkapaszkodhassék róla.</p>
<p>Lassan, erőszakos vonaglással, mint a hogy az óriás kigyó
torkába szokott lecsúszni az elkapott madár, sajtolá keresztül
magát a fogoly a szűk falnyiláson s fejtetőre lebocsátkozék a
szomszéd terembe.</p>
<p>A mint sejté, az egy elhagyott konyhaféle szoba volt, egy
kandallós terem, melyben télen át az őrök szoktak fűtözni. A kémény
és tűzhely most elhagyatva állt.</p>
<p>A fogoly hirtelen föltalálta magát, egy ott heverő tőkét
fölállított a tűzhelyre s arra felállva, szétfeszített könyökkel és
térdekkel kezde felkapaszkodni a kürtő szűk torkába.</p>
<p>Néhány ölnyi magasra jutott már fáradságos küzdelemmel, midőn
fejével egy keresztülálló vasba ütődött, mely a kémény nyilását
merőben elzárta… Nem lehetett mellette elcsúszni… Ki kelle bontania
a vasat… Zsebébe nyúlt, a széttört rézbillentyűt keresve… Nem volt
ott, azt börtönében feledte… Néhány pillanatig gondolkozott, hogy
mit tegyen? Nem volt egyéb hátra, vissza kellett mennie börtönébe
azon darabka rézért… Ugyanazon úton, melyen jött, ismét
visszacsúszott, bemászott a faltörésen, megkereste az ágya fenekén
a keresett segédeszközt s újra kezdé fáradságos törekvését.</p>
<p>Ismét följutva a kéményt elzáró vasrúdhoz, annak egyik végét a
rézdarab segélyével kivájta a falból, s kivette a vasrudat… Az
egész munka tovább tartott félóránál, de a kivett vasdarab most
igen hasznos eszközzé vált kezében; a mint a kémény legtetejéhez
ért, ott kettős keresztvas állt ismét útjában, melyet csak az
elhozott pálczával lehetett képes kifeszíteni… Már látta a
világosságot, mely a szűk nyiláson a csillagos égről lesütött
hozzá… Ekkor hirtelen egy új kétségbeejtő gondolat rázta végig
lelkét: «hát a kötél hol maradt»?… Eszméletét kezdé veszteni… Újra
visszamenjen-e oda, honnan megszökött?… Most harmadszor megkisértse
az utat visszafelé?… Lelke <span class="pagenum"><a name="Page_183"
id="Page_183">-183-</a></span> elveszté bátorságát… Inkább le fog
ugrani fejtetőre a házhéjáról, mintsem még egyszer visszatérjen… A
kétségbeesés e pillanatában jutott eszébe, hogy hisz a kötél, a mit
keres, vele van, ruhái alatt derekára kötve… Megkönnyebbülten
sóhajta fel s néhány pillanat mulva kitörve a kémény tetején, a
házhéj cserepein egyik szelelő ablakig kúszott alá s leoldá
derekáról a kötelet.</p>
<p>Nagyon megcsalta magát! A kötél tán elég leendett a második
emeletből leereszkedni rajta, de kifeledte számításából azt, hogy ő
legalább négy ölnyivel van most börtönénél magasabban s a kötélen
túl még legalább hat ölnyi mélység vár reá.</p>
<p>Szétnézett… Hogy segítsen magán?… Bemászott a padlásablakon, ott
hosszú léczeket talált a gerendákra felrakva. Egyet kihozott.
Lemászott vele a házhéj csatornájáig. Át próbálta nyujtani az
átellenben levő háztetőre. Odáig nem ért. Hanem túlnan volt egy
szűk sikátor, mely egy palotaszerű épületet választott el a
börtönépülettől. Annak csatornája egy messze kinyúló rézdelphinben
végződött. Úgy látszék, hogy a lécz át érhet odáig. Örömmel
tapasztalá, hogy nem csalódott.</p>
<p>Attól függött minden, hogy a lécz megbirja-e terhét?</p>
<p>Ujra visszament a padlásra. Négy léczet a kötéllel összekötött.
E keskeny hidat keresztül tette a két ház csatornája között s a
végsőre elszántan, rálépett a lélekvesztő hídra.</p>
<p>Alant hajborzasztó mélységben a néptelen utcza kövezete látszék.
Egy szédülés, és ő agyonzúzza magát. A hajlékony léczköteg úgy
ingott minden lépte alatt, szerencséjére nem nézett le a földre,
hanem csak az égre föl, s lábaival tapogatózott a következő lépés
után.</p>
<p>Alig volt még a veszélyes útnak felén, midőn hirtelen úgy teszék
neki, mintha az utcza túlsó végén az alguazilok szabályos lépteit
hallaná közelíteni, sietnie kellett. A nyavalyatörés borzalmával
tekinte maga alá s pár tántorgó lépéssel a tulsó háztetőre vetve
magát, ott lerogyott, annak <span class="pagenum"><a name=
"Page_184" id="Page_184">-184-</a></span> érczcsatornáját kétségbe
esett erővel ragadta meg s ott feküdt, míg az őrjárat léptei újra
elhangzottak. Ekkor föltekinte ismét. Bátorsága kétszeresen tért
vissza a kiállt veszély után. Börtönén kívül volt már.</p>
<p>Áthúzta magához a veszélyes hidat, melyen átjött, leoldá róla a
kötelet, a léczeket beeresztette a házhéj ablakán s a kötél egy
végét derekára kötve, a másikat a csatorna egy kiálló vaspántjára
hurkolta s leereszkedett a második emeleti erkélyre.</p>
<p>Alig volt attól egy lábnyomnyira, midőn a vékony czérnakötél
közepén ketté szakadt. Ha egyenesen a földre ereszkedett volna,
most agyonzúzza magát. Igy azonban az elszakadt kötél épen elég
volt neki arra, hogy annálfogva az első emelet erkélyéig
lebocsátkozhassék.</p>
<p>De most hova?</p>
<p>Az utczára nem szökhetett le, mert lábai épségét koczkáztatá, mi
további menekülését gátolta volna meg; azonkívül az ott járó őr is
észrevehette volna.</p>
<p>Utoljára is arra határozta magát, hogy be fog menni a házba az
erkély-ajtón keresztül, s iparkodni fog onnan aztán valahogy
kijuthatni; ha máskép nem, a legelsőt a kivel találkozni fog,
megragadja s fenyegetéseivel ráveszi, hogy nyissa fel a kaput.
Akkor aztán lefut a bástyalépcsőn; ha utána lőnek és találják, jó;
ha nem találják, bele veti magát a Manzanaresbe s keresztül úszik
rajta, onnan aztán el a hegyek közé, vagy akárhová…</p>
<p>E határozott szándékkal benyúlt az erkélyablak nyitott redőnyein
s a kulcsot a zárban találva, azt elfordítá. Az ajtó kinyilt. A
szökevény egy nagy teremben találta magát. Jobbra is balra is nagy
szárnyas ajtók nyiltak bele.</p>
<p>Néhány pillanatig ott állt határozatlanul, nem tudva magát
tájékozni, hogy jobbra, vagy balra induljon-e neki?</p>
<p>Végre is vaktában benyitotta az egyik ajtót s azon keresztül egy
sötét szobába jutott.</p>
<p>Tapogatózva körülment, s az átelleni falon ismét egy ajtóra
talált, de az be volt zárva. Koczkáztatá, hogy a legkisebb
<span class="pagenum"><a name="Page_185" id=
"Page_185">-185-</a></span> zörejre elárulja magát… Vissza akart
fordulni, hogy a tulsó szárnyon próbáljon szerencsét; ekkor, a mint
tapogatózik, egy szőnyegajtó kilincse akad kezébe. Megnyomja, az
ajtó kinyilik. Valami szűk, sötét folyosó feketéllett előtte, minők
szoktak régi úri házaknál lenni, egyedül az uraság
magánhasználatára elkülönítve. Belépett. Mindegy volt neki,
akárhova fog az vezetni; egy lépéssel odább jutand. A folyosó
padlata puha pokróczokkal volt beterítve, lépteinek semmi hangja se
hallatszott. Végre ismét egy szőnyeg-ajtóra bukkant, mely a folyosó
tulsó felét zárta. Az is nyitva volt. Benézett. A szobában
nőcselédek aludtak, egy falra akasztott lámpa vetett körül világot.
Senki sem volt ébren. A szobából ismét két szőnyegajtó nyilt két
ellenkező oldalra. Nem sok ideje volt válogatni, melyiket nyissa
fel? a melyikhez közelebb volt, benyitott.</p>
<p>Ismét egy másik hálószobában lelte magát. A szőnyegajtó az
alcovenre nyilt. A hálóterem halavány tejüveggel leborított éji
lámpától volt homályosan átderengve. A tárgyak alig tüntek elő a
félsötétben.</p>
<p>Az alcoven fenekén egy menyezetes ágy volt, melynek virágos
selyemfüggönyei földig le voltak eresztve. A halk álompihegés
hangja tanusítá, hogy ott alszik valaki.</p>
<p>E szobából nem volt többé kijárás.</p>
<p>A szökevénynek hirtelen egy eszméje támadt; az ágy mellett egy
nagy képrámát látott fekete damaszttal lefüggönyözve; a függönynek
hosszú, vastag selyem zsinege eszébe juttatá, hogy ezen könnyű
volna neki az erkélyről lebocsátkoznia s akkor csak az volna még a
kérdés, hogy az őr golyója eltalálja-e, vagy sem?</p>
<p>Rögtön hozzá fogott e zsinórt lebontani a rámáról s midőn készen
volt vele, a függönyök lehullottak a képről.</p>
<p>A szökevény ijedten tántorodott vissza. A kép, mely előtte állt,
őrült iszonyattal töltötte el lelkét. Merev szemmel, elképedve
bámult reá. Egy élő emberreli találkozás <span class=
"pagenum"><a name="Page_186" id="Page_186">-186-</a></span> nem
ijesztette volna meg, de e kép elsápasztá arczát, a vér fagyott meg
ereiben.</p>
<p>A nagy kép alatt egy kis fekete könyv hevert, annak tábláján
ismét ugyanazon képet látta. Odanyúlt. Vonagló reszketéssel nyitá
fel a könyvet, beletekintett és e sorokat olvasá benne:</p>
<p>«Ma is boldogtalan voltam, ma is eszembe jutottál. Ma is
megsirattalak, ma is megbocsátottam…»</p>
<p>– Én Istenem! hol vagyok? Kiálta a szökevény hangosan, magáról
elfeledkezve, s kiejté reszkető kezeiből a könyvet.</p>
<p>A támadott zajra megmozdultak az ágy függönyei. Egy hófehér kar
félretakarta azokat s egy halvány női arcz tekinte elő közülök.</p>
<p>A nő hirtelen, tompa, elfojtott sikoltással veté magát vissza
ágyába, a mint ez alakot meglátta maga előtt. A szökevény rabruhája
össze volt tépve és fenve a szökés viszontagságaitól s vérehagyott
arczára, merev szemeire s elsápadt ajkaira iszonyú volt tekinteni e
csöndes éjféli órában.</p>
<p>Egy szót nem tudott szólani, egy mozdulatnak nem volt ura. Lábai
a földbe gyökereztek.</p>
<p>Percz mulva ismét előtünt az úrnő párnái közül. Most már éber
lélekjelenléttel fordult az éjféli ijesztőhöz.</p>
<p>– Ne tartson tőlem, mondá neki, nem fogok zajt ütni. Itt
kulcsaim. Fogja. Amott a szekrényben állnak ezüstneműim.
Iróasztalom nyitva van, ott találand ön pénzt. – Vagy attól tart
ön, hogy cselédeimet találom hívni? Megálljon. Magam fogok önnel
menni. Forduljon el kissé.</p>
<p>S e közben az öntudat teljes nyugalmával kapta magára könnyű
selyem éji burkonyát s szeméremőrző vigyázattal lépett ki ágya
függönyei közül, rózsás lábacskáival himzett papucsait keresve.</p>
<p>Olyan szép volt…</p>
<p>Hosszú fekete haja rendezetlen fürtökben hullott alá liliomos
vállaira, sötétével halvány arczát még fehérebbé <span class=
"pagenum"><a name="Page_187" id="Page_187">-187-</a></span>
varázsolva, kezével összetartá keblén a tapadó éji burkonyt, melyen
keresztül még a szív sebesebb ütései is láthatók voltak. Egész
arczán, magatartásában valami fönséges volt az a nyugalom, mely a
segélytelen veszély pillanatában föntartotta lelkét.</p>
<p>– Jőjjön ön, mondá halkan a vad iszonyatos alakhoz fordulva, a
nélkül, hogy ajkai vagy kezei reszketnének. Jőjjön. Magam fogok
átadni mindent.</p>
<p>A megszólított minden hangnál jobban-jobban reszketett. Szemei
azon vadállati ijedelemmel voltak a hölgyre függesztve, melylyel a
farkas szokott nézni az emberre, kivel véletlenül találkozott,
midőn nem tudja, hogy elfusson-e, vagy rárohanjon?</p>
<p>– Istenem, hát mit akar ön? kérdé a nő megdöbbenve, midőn látta,
hogy az ember nem akar megmozdulni, s szemeibe egy könyű lopózott,
tanújeléül annak, hogy lélekereje fogyni kezd.</p>
<p>E pillanatban az ijesztő alak összerogyott lábai előtt s két
kezét arczára tapasztva, elkezde keservesen, fuldokolva sírni.</p>
<p>– Szentséges Isten! kicsoda ön? kiálta fel a hölgy, amaz
erőszakos asthmaticus hangon, mely a suttogó beszédben az indulatot
fejezi ki.</p>
<p>A szökevény erőszakosan fojtá el sirását s föltekinte, de még
mindig térdenállva maradt. Arczára a könyek után nemesebb, emberibb
vonások tértek vissza. A képre mutatott.</p>
<p>– Egykor, valaha, úgymond halkan, e kép eredetije voltam, most
szökevény vagyok.</p>
<p>A nő egy nyugtalan sikoltással kapott szivéhez. Öröm, fájdalom,
őrült ijedtség s tébolyító meglepetés vonaglott egy pillanatban
keresztül lelkén. A másik pillanatban önfeledő szenvedélylyel
rohant a férfi felé.</p>
<p>– Diaz!</p>
<p>Az elfordított arczczal, karját visszatartólag terjeszté ki a nő
elé. <span class="pagenum"><a name="Page_188" id=
"Page_188">-188-</a></span></p>
<p>– Igaz. Igaz, mondá a nő, szemeit lesütve s megállt előtte
búsan, mint egy szobor. A férfi még mindig térdelt.</p>
<p>– Az én kezem nem nyúlhat te hozzád, monda Diaz szomorúan.
Üdvömet elvesztém örökre. De mi nekem a túlvilági üdv ahhoz képest,
a mit benned elveszték! Oh mennyit szenvedtem s mennyit fogok még
szenvedni!</p>
<p>– Én is. – Én is. Rebegé a hölgy, karszékébe rogyva s zokogó
arczát kezeire hajtá.</p>
<p>– Ismered vétkem nagyságát, lehetetlen, hogy szeress. Ismered
szerelmemet irántad, lehetetlen, hogy gyűlölj. Ugy-e jó lesz
mindkettőnkre nézve, ha meghalok?</p>
<p>– Ha meghalunk. Igazítá ki a hölgy.</p>
<p>– A börtönben nem lehet meghalni. Olyan soká él ott az ember, s
a halál is rút ott, mint az élet. Ki kelle törnöm onnan. Nem élni,
hanem meghalni. Hiába is maradtam volna tovább, nem javultam
semmit. Lelkem most is olyan vad, mint volt akkor, midőn megtudtam,
hogy téged bántott valaki, s a mint megöltem akkor, megölném
most.</p>
<p>– Oh ne szólj így!</p>
<p>– Vétkemért meg tudok halni. Ezzel tartozom neked, tartozom
megbántott Istenemnek. Megteendem. Még egy utolsó szót: tudtad,
hogy én e börtönben vagyok?</p>
<p>– Azért jöttem ide lakni, hogy közel legyek hozzád.</p>
<p>– Te voltál azon ismeretlen hölgy, ki börtönömben napról napra
gondoskodtál rólam.</p>
<p>A hölgy némán inte.</p>
<p>Diaz mélyen felsóhajta.</p>
<p>– Gyanítám. Légy áldva érte. Jusson eszedbe, hogy e gondolat
boldoggá tesz halálom órájában.</p>
<p>Ezzel fölkelt a férfi s indult kifelé.</p>
<p>A hölgy odalebbent mellé, megragadta kezét s annyi nőiség, annyi
gyöngéd érzelem volt szavaiban, midőn ezt suttogá: «én
megbocsátottam neked».</p>
<p>– Köszönöm. Köszönöm, Serena! Óh mi rég volt, midőn e nevet
kimondtam. De ha te megbocsátasz is, ha <span class=
"pagenum"><a name="Page_189" id="Page_189">-189-</a></span>
megbocsát maga az Isten, az emberek nem fognak megbocsátani
soha.</p>
<p>– Megállj. Van még egy út, mely bűnbocsánatra vezet. Van egy
gondolat, mely megtisztít. Van egy mód, mely visszaád az életnek,
az emberiségnek, a becsületnek és nekem… Ez a csatatér. A zászlók
ki vannak tűzve, eredj oda. Ha elesel, úgy sírod meg van áldva,
emléked meg van siratva. Ha visszatérsz, az egész hon egy
bűnbocsátó kezet nyujtand feléd, nőd egy szerelemtől reszketőt.</p>
<p>A férfi imára kulcsolá kezeit. – Isten, Isten! te angyalodat
küldöd hozzám, hogy felemeljen! te a dicsőségen keresztül nyujtod
felém irgalmad olajágát. Elmegyek érte a halálba és elhozom azt,
vagy ott maradok, a hol az terem.</p>
<p>Szólt és csókokkal halmozá el a kezet, mely megmutatta neki az
égbevezető utat.</p>
<p>– De így nem lehet eltávoznod, szólt Serena, Diego öltözetére
mutatva. Mindenütt fölötlenél vele. Jer velem. Öltönyeidet, miket
egykor viseltél, mind ereklyeül tartogattam meg, most vedd
hasznukat. S ezzel egy ruhaszekrényt nyitott fel, melynek
öltönydarabjait a mint férje egyenkint magára szedte, akként tünt
mindinkább ki a hasonlatosság közte és az arczkép között.</p>
<p>Serena mégis annyira megváltozottnak találta őt.</p>
<p>– Hogy meghalaványultál; milyen beesettek arczaid…</p>
<p>– Megnőtt szakállam teszi azzá… Te nem változtál semmit.</p>
<p>– Senki sem fog így rád ismerni. Burkolózzál e köpenybe; vedd e
pénzt, mind. Én tudok magamnak holnap ismét teremteni. Neked
szükséged lesz rá. Rögtön, még ez órában fogadj gyorsszekeret,
eredj Toledoba. Ott jelentsd magadat Cuesta Coronelnél, ő mint
önkénytest be fog sorozni s elküld Arragoniába. Igy nyomodat
vesztik, míg egykor magad fogod nevedet büszkén bevallhatni ismét.
Akkor – újra találkozunk. <span class="pagenum"><a name="Page_190"
id="Page_190">-190-</a></span></p>
<p>– Mához egy évre kivívom magamnak vagy az életet, vagy a
halált.</p>
<p>– Most siess e házból kijuthatni. Még éjjel van, mindenki
alszik. Fogd e kulcsot, az udvar hátulsó részében van egy kis
szögletajtó, azon észrevétlenül kimehetsz a mellékutczába. Odáig
vezetni foglak, hogy el ne tévedj.</p>
<p>Ezzel Serena gyertyát gyujtva egy kis kézi gyertyatartóban,
megfogta férje kezét s néhány szobán keresztülvezetve, egy
rejtekajtóhoz vivé, melytől keskeny csigalépcső vezetett le az
udvarra; ott elbucsuzott tőle, megszorítá kezét s maga az ajtóban
maradva, ott várt, míg férje az udvarra leért.</p>
<p>Hallá, mint kopog végig a kövezeten.</p>
<p>– Lassabban, szólt aggodalmasan susogva. Azt hivé, hogy az
hallani fogja e hangot.</p>
<p>Már hallá, hogy az ajtóhoz ért s a kulcsot a zárban megfordítá,
midőn a sötétben hirtelen fölkiálta egy hang: «tolvaj»! s utána
több lármahang keletkezett minden oldalról, zajosan kiáltozva:
«tolvaj, fogjátok el!» s egyszerre több lámpa fénye világítá meg az
udvart.</p>
<p>Dinita, a grófnő cselédje észrevevé, hogy úrnője hálószobájában
valami férfi beszél, s rögtön sietett azt hírül adni a kapusnak; ez
felkölté a cselédeket s midőn Diego az ajtóhoz ért, három-négy
férfi rohant egyszerre minden szegletből reá, tolvajt
kiáltozva.</p>
<p>Serena szédülni érzé agyát.</p>
<p>Diego azonban e megtámadásra hirtelen visszafordult, megragadott
kettőt üldözői közül s egy pillanat alatt jobbra-balra dönté őket,
míg azoknak, kiknek lámpás volt kezeikben, egy pár ökölcsapással
kiverte azokat kezeikből, a midőn aztán a sötétben nem lehete
egyebet hallani, mint egy zajos tülekedést, melyből olykor egy-egy
hangosabb puffanás s az azt követő jaj hallatszott elő.</p>
<p>Diegonak már sikerült az egész háznépet agyba-főbe verni s e
közben félig kinyitni az ajtót, midőn egy hang, <span class=
"pagenum"><a name="Page_191" id="Page_191">-191-</a></span> melyben
a kapuséra lehetett ismerni, elkiáltá: – fussatok az
alguazilokért!</p>
<p>Serena összeborzadt. Ha férjét itt kapják, veszve van. Hirtelen
elfeledve mindent, csak Diego veszélyét látva, felszakítá az
ablakot, melyen keresztül a jelenetet nézte s a magasból
alávilágítva, lekiálta:</p>
<p>– Bocsássátok őt szabadon.</p>
<p>A cselédek szemtelen arczczal fordultak a hölgy felé, minden
arcz gúnyosan mosolygott rá.</p>
<p>Diego haragos vörössé vált a düh miatt, a mint ezt
észrevette.</p>
<p>– Mit akar az asszony! kiálta fel magán kívül. Nekem semmi közöm
önhöz. Én tolvaj vagyok, lopni jöttem.</p>
<p>– Úgy le kell lőni. Rikácsolá a kapus.</p>
<p>– Megálljatok! kiáltá Serena kétségbeesve. Félre onnan. Senki se
merje bántani. Bocsássátok szabadon. Én parancsolom.</p>
<p>– De hát ki ez az úr? dünnyögé a kapus.</p>
<p>– Azt én tudom. Senkinek semmi köze hozzá.</p>
<p>– Ha úgy van, felelé a kapus szemtelen meghunyászkodással, úgy
gyerünk aludni, szólt vállat vonva, s míg gúnyolódó bókkal hajtá
meg magát Diego előtt, Serenára egy mondhatlanul sértő vigyorgást
vetett, különféle kifejezésteli arcz- és kézmozdulásokkal
kisérve.</p>
<p>– Nevess gazember! kiálta Diego, észrevéve a szemtelen
vigyorgást, s úgy csapta pofon a vén faunust, hogy az kiesett az
udvar közepére, s azzal még nekiállt egyet rugni rajta.</p>
<p>– Siess! az Istenért siess! sikolta Serena a kétségbeeséstől
környékezve.</p>
<p>Diego gyorsan felszakítá az ajtót, s eltünt szem elől.
<span class="pagenum"><a name="Page_192" id=
"Page_192">-192-</a></span></p>
<h3>IV.</h3>
<p>Egy év lefolyt. Langy májusi éjszaka van. A francziák elhagyták
Madridot, csak a Buen-Retiro erősség van általuk megszállva.</p>
<p>Madrid utczái sötétek. Egyetlen lámpa sincs meggyujtva, az
ablakokban nincsen gyertyafény. Minden néma. A lakosság kiköltözött
a városból. A családok az erdőben ütöttek tanyát. Benn a városban
hallgatás van az üres utczákon és sötétség.</p>
<p>De távolabb, a Tajo partjain, ott fény van és élet. Száz meg
száz őrtűz világít az erdőben, mintha a csillagok mind egy mezőre
szálltak volna le pihenni.</p>
<p>Egyike körül ez őrtüzeknek fiatal katonatisztek ültek, punchot
készítve tréfás beszéd között, egy pár a fűben hevert ábrándozva,
egy közülök, kinek vállrózsája törzstisztet enged sejteni, rhumot
égetett egy cseréptálban.</p>
<p>Ha jól megnézzük, ismerősünkre találunk benne, ő azon demokrata,
kivel Serena grófnő estélyén találkozánk. Akkor még nem volt
katona, hanem egy év sokat változtat az emberen.</p>
<p>– Jó estét bajtársak! szólt egy újon érkező tiszt, szürke
köpenybe burkoltan; csak félszeme látszott, a másik
selyem-kötelékkel volt fedve.</p>
<p>– Adjon Isten! felelének a körben ülők; senki sem látszott őt
ismerni, hanem azért a katonavilágban mindenki pajtás.</p>
<p>– Úgy látszik, már te sem ismersz? szólt az érkező a demokrata
vállára ütve, s annak arczába tekintve.</p>
<p>– Ah! Lehetetlen! kiálta fel az csodálkozással, a mint jobban
megnézte a jövevényt, te vagy Jacinto?</p>
<p>– Szép vagyok így félszemmel, ugy-e?</p>
<p>– Ah, ah?</p>
<p>– Kiütötték biz azt Ciudad Rodrigo ostrománál ablakostul
együtt.</p>
<p>– No de hozott Isten. Maradt még másik. <span class=
"pagenum"><a name="Page_193" id="Page_193">-193-</a></span></p>
<p>– Csakis azért jöttem ide, ha valahogy még ezt a másikat is ki
tudnám üttetni.</p>
<p>– Ez fölséges találkozás. Poharat fiuk ennek a vitéz bajtársnak.
Méltó, hogy közöttünk üljön. Minő véletlen összejövetel.</p>
<p>– Még csak don Aquiles hiányzik közülünk, hogy együtt legyünk.
Csoda dolgokat beszélnek az öreg legényről. Mindig sír-rí a sok
vérontás felett, s mégis mindig ő nyargal elől a csatában. Mondtam
én, hogy «vas a feje».</p>
<p>– Dejszen, ha vas lett volna a feje, akkor ő vitte volna el a
golyót, nem az őtet, viszonzá Jacinto, kedélyesen letelepülve a
fűbe, a többiek mellé.</p>
<p>– Ah, mit mondasz? szólt emez, a tréfából szánalomra sülyedő
hangon.</p>
<p>– Leütötte biz annak a fejét egy franczia ágyú, úgy hogy maga
sem vette észre; még azután is rajta ült a lovon, fej nélkül
kergette az ellenséget.</p>
<p>E hír kissé lehangolta a demokrata kedélyét.</p>
<p>– Tehát csakugyan azért jöttél fel Madridba, hogy Buen-Retiro
ostromában részt vehess? kérdé Jacintótól.</p>
<p>– Első voltam a Ciudad Rodrigoi sánczokon, itt is az akarok
lenni, szólt ez, szivarát meggyujtva a tűznél.</p>
<p>– De már abban megelőzlek, pajtás, szólalt meg ekkor egy hang a
beszélők háta mögött. Az egy fiatal ezredes volt a fűben
elheveredve.</p>
<p>– Kicsoda? kérdé don Jacinto felpattanva.</p>
<p>– Én.</p>
<p>Don Jacinto hátranézett a megszólalóra, tréfás büszkeséggel.</p>
<p>– Menykő fiu az, bizonyítá a demokrata. Közkatonából lett
ezredessé.</p>
<p>– Magam sem generálisból lettem azzá.</p>
<p>– Akármiből lettél, de oda nem mégy előttem, állítá a fűben
heverő.</p>
<p>– Hinni, vagy fogadni és nem feleselni; szólt Jacinto kezét
nyújtva elé. <span class="pagenum"><a name="Page_194" id=
"Page_194">-194-</a></span></p>
<p>– Akármibe. Egy országba! viszonzá ez amannak tenyerébe
csapva.</p>
<p>– Te, – én élelmezési biztos nem vagyok, hogy olyan sokba
fogadjak, hanem áll száz arany.</p>
<p>– Azt megiszszuk áldomásra.</p>
<p>Don Jacinto élesen tekintett a fogadótárs arczába. Diego volt
az.</p>
<p>– Nekem úgy tetszik, mintha én láttalak volna tégedet már
valahol.</p>
<p>– Az meglehet, hanem én nem láttalak téged sehol.</p>
<p>– Hasonlítasz valakihez, a kiről nem örömest beszélek…
Egyébiránt magam is úgy érzem, mintha el fognám veszteni a
fogadást. Soha sem jutott csata előtt eszembe az a gondolat, hogy
hátha meg fogok halni? és most nem tudom kiverni a fejemből. Már
most csak azért is neki megyek. Megjárom, ha ott hagyom a fogamat:
don Eustaquio bátyámnak megint nevenapja lesz.</p>
<p>Diego szivén egy ijesztő gondolat villant e szóra «megint»
keresztül.</p>
<p>– Ki az a te don Eustaquio bátyád? kérdé Jacintótól közönyösen,
pedig jól ismeré azt az embert, hanem az eseményt akarta
megtudni.</p>
<p>– Örülj, ha nem tudsz róla semmit, szólt don Jacinto, szivarát a
tűzbe vágva; egyébiránt kész vagyok őt előtted leirni, ha
megigéred, hogy megszerzed a fülét a muzeum számára, hogy legalább
legyen belőle valami az országban.</p>
<p>– Csak azért kérdezem, hogy miféle ember lehet az, a kinek
kétszer is van Eustaquio napja egy esztendőben?</p>
<p>– Az csak úgy volt pajtás, hogy az öregapámnak egy valóságos
angol végrendeleténél fogva ez a derék ember tavaly Serena hugomtól
minden vagyonát elperelte, a miért egy éjjel szegény asszonynál ott
kaptak valami becsületes embert. Nevetséges dolog. Szegény asszony;
hisz ő is ember.</p>
<p>Diegonak félre kelle vonulnia a tűztől, hogy ne lássék
<span class="pagenum"><a name="Page_195" id=
"Page_195">-195-</a></span> arczán az indulatok csatája, mely e
pillanatban egész lényét felháborítá.</p>
<p>Nem kérdezősködhetett tovább, a nélkül, hogy neje tiszta nevét
frivol tréfának ki ne tegye, vagy magát el ne árulja.</p>
<p>Egész éjjel nem tudott aludni, lement a vár bástyái alá, oly
közel, hogy az őrök rálövöldöztek. Reszketett a vágytól, minél
elébb benn lehetni, s megtudhatni: mi történt feleségével?</p>
<p>Annyit tudott, hogy a nő még többet szenved, mint azelőtt, és
mindazt ismét ő miatta.</p>
<h3>V.</h3>
<p>Másnap megkezdődött a Buen-Retiro ostroma, az elkeserülés
dühével az egyik részről, a kétségbeesés heroismusával a másikról.
Rengett a föld, vöröslött az ég, menydörgött a levegő. Az emberek
szétfutottak Madridból a csatazaj elől, odahagyták házaikat; az
izzó tűzgombolyagok hullottak a paloták tetőire, s az égnek lövellő
lángok vad, ijesztő rémvilágot vetettek a sötét égre…</p>
<p>És ott, hol legnagyobb volt a veszély, hol legvadabbul lobogtak
a lángok, ott csoportosult össze legtöbb ember, nem oltani: szítani
tüzet, nem egymást menteni, hanem egymást legyilkolni.</p>
<p>Az égő paloták világánál elkeseredett harcz folyt; míg a tört
rés előtt férfi férfi ellen, vezér vezér ellen küzdött, azalatt a
toledoi kapu felől hágcsókat támasztottak az ostromlók a falaknak,
azokon másztak fölfelé.</p>
<p>A bombák, granátok pattogtak fejeik fölött, a bástyákon álló
lövészek minden golyója talált.</p>
<p>Az ostromlók golyózápor között támaszták hágcsóikat a
falnak.</p>
<p>Két egymás mellé állított hágcsó előtt két ifju tiszt szorít e
pillanatban kezet: Jacinto és Diaz.</p>
<p>Don Diego, mielőtt a hágcsóra lépne, odafordult bajtársához,
<span class="pagenum"><a name="Page_196" id=
"Page_196">-196-</a></span> s halk, de indulatteljes hangon e
szókat súgja fülébe:</p>
<p>– Azon ember, kit Serena testvérednél találtak amaz éjjel, én
voltam. Ismersz-e most?</p>
<p>Don Jacinto elértőleg szorítá meg Diaz kezét, most már jól
ismert rokonáét, s valamit szólt hozzá, de hangját elnyelé egy
irtózatos roppanás, mely mérföldekre megrendíté az álló földet, s
az ostromlókat sűrű lőporfüst és hulló kövek, gerendák darabjaival
borítá el egy pillanat alatt. A várkapu alá fúrt tűzakna repült a
levegőbe.</p>
<p>– Előre! kiálták ekkor mindnyájan. A harczi düh lángolt minden
arczon, még a haldokló is azt kiáltá: «előre!» s odavonszolta magát
a hágcsók közelébe.</p>
<p>Legelől látszott azokon a két ifju tiszt. Sebesen haladtak
fölfelé. Egyik sem birta elhagyni a másikat. Mosolygó arczczal
valami tréfás párbeszédet folytattak egymással. Don Jacinto egyes
szemüvegét még meglevő szeme elé dugta, s úgy nézett föl elleneire.
Don Diego rákiálta: «a másik elé dugd, emezzel úgy is látsz».
Jacinto elnevette magát.</p>
<p>E pillanatban, midőn csak néhány hágcsófoknyira voltak már a
bástyaoromtól, mindkettő erőfeszítéssel törekedve szomszédját
megelőzni, a védők tömegéből egy irtó sortüzelés ropogott le az
ostromlók seregére, egy pillanatra fehér füstfellegbe burkolva a
legközelebb levőket. A mint a füstöt a másik perczben elkapta a
szél, Diego már a bástyaormot fogta meg kezével, s visszatekinte
társára, kit nem látott többé maga mellett.</p>
<p>Don Jacinto ott állt néhány hágcsófokkal alább. Egy kezét
mellére szorítá, feje hátrahajlott.</p>
<p>– Megnyerted a fogadást, bajtárs, kiálta Diego után, elhaló
szóval; egyet mosolygott, összerázkódék, keze lecsuklott a hágcsó
fokáról, s holtan hullott le az utána jövők vállaira.</p>
<p>Egy óra mulva a vár be volt véve. <span class="pagenum"><a name=
"Page_197" id="Page_197">-197-</a></span></p>
<p>Don Diego sietve futotta végig az utczákat, itt-ott lőttek még
rá, másutt éljenezték, nem látott, nem hallott.</p>
<p>Néhány percz alatt a börtönelőtti ház előtt állt. Rútul meg volt
az rongálva: egy teke keresztül-kasul járt rajta, s a hogy a bomba
kiütötte az egyik oldalát, meglátszott a szobában az összezúzott
zongora, melyen Serena szokott játszani.</p>
<p>Bezörgetett a kapun.</p>
<p>Sokáig nem jött senki azt kinyitni.</p>
<p>– Nyisd ki héj, ordítá Diaz, vagy az ablakon megyek be!</p>
<p>A rivallgásra előcsoszogott nagy alázatosan a kapus, s reszketve
nyitá fel az ajtót. Még belől elkezdett szabódni, hogy azért nem
jöhetett hamarább, mert a pinczéből kellett előkászolódnia.</p>
<p>– Ismersz-e ficzkó? kérdé tőle Diego, a mint a kapun
belépett.</p>
<p>– Kérem alássan, rimánkodék a nagy vörösképű ember, s elkezde
sírni. Én nem csináltam semmit, én egy puskát sem lőttem ki.</p>
<p>Don Diego nem birta magát a kaczagástól visszatartani.</p>
<p>– Azt elhiszem, hanem arra felelj, hogy emlékezel-e rám?</p>
<p>A kapus látva, hogy nem eszik meg, magához tért ijedtéből, s
megnézve a hivatlan vendéget, szomorúan felele: «Igen is, arról a
pofléról, a mit tavaly ilyenkor volt szerencsém kapni
nagyságától».</p>
<p>– Háládatlan rhinoceros! hát arról nem emlékszel rám, hogy
kenyeremen híztál meg?</p>
<p>A kapus hátratántorodott ijedtében. «Valgame Dios! Don
Diego!»</p>
<p>– Hol a feleségem?</p>
<p>A kapus reszketett, mint a nyárfalevél.</p>
<p>– Elment innen lakni – Sacedonba.</p>
<p>– Abba a rongyos faluba! kiálta Diaz méltatlankodva.</p>
<p>– Falura kivánkozott. <span class="pagenum"><a name="Page_198"
id="Page_198">-198-</a></span></p>
<p>– Befogod a szád vén spion! Nem don Eustaquio gróf vette el
mindenét?</p>
<p>A kapus szemei zavarodtak, forogni érzé a világot.</p>
<p>– Gyere csak velem ide a szobádba, mindent tudok. Az ember
hagyta magát vinni bundája gallérjánál fogva. Tudsz-e irni?</p>
<p>– Igen is. Igen szépen.</p>
<p>– No hát ülj le és irj szépen egy bizonyítványt, melyben
elismered, hogy az a férfi, a ki most egy éve Serena grófnőnél
találtatott, én voltam, a grófnő férje.</p>
<p>– Kérem alássan, hebegé a kapus.</p>
<p>– Ne szólj közbe, ficzkó! ordíta rá mérgesen Diego; azután
elmosolyodott az ember ijedelmén. Te! az orrod most is görbe attól
a poflétől, a mit tavaly kaptál, vigyázz, hogy helyre ne igazítsam
az idén.</p>
<p>A megszeppent ember mindent irt, a mit don Diego tolla alá
mondott. A documentumban úgy összevissza gazemberezte saját maga
magát, a mint csak illett.</p>
<p>– Van itt még valaki? kérdé Don Diego, széttekintve.</p>
<p>– Igenis. A feleségem, felelt a kapus egy, a szögletben reszkető
tömegre mutatva, melyet is don Diego rögtön nyakon csipett, s
odaczipelt az irathoz. «Te is ird alá».</p>
<p>– Nem látom pápaszem nélkül az irást, sipított a némber.</p>
<p>– Vidd hozzá közelebb az orrodat, förmedt ellene don Diego, s
hogy segítsen rajta, bele is ütötte az orrát a vonakodónak.</p>
<p>Az asszony is aláirta. Azzal don Diego eltevé az iratot.</p>
<p>– Már most üssön belétek a menykő!</p>
<p>A házaspár megköszönte alázatosan, hogy nem ő maga vette magának
ezt a fáradságot.</p>
<p>– Don Eustaquionak azonban mondjátok meg, hogy tisztelem. A
fülét odaigértem már a Muzeumnak; hát csak iparkodjék velem
találkozni.</p>
<p>Néhány pillanat mulva don Diego a dísztéren állt, hol Wellington
herczeg önkezűleg tűzte fel mellére a vitézség <span class=
"pagenum"><a name="Page_199" id="Page_199">-199-</a></span>
érdemrendét. Egy jutalmat kért csupán, néhány napi távollétre
engedelmet…</p>
<p>Még azon órában lehete látni, a mint nyargalva vágtatott alá az
országúton.</p>
<h3>VI.</h3>
<p>«Közelítek! közelítek», mondogatá magában a vágtató lovag.
Nemsokára látni foglak, s azután – boldogok leszünk…</p>
<p>Szenvedtél miattam sokat. Én is sokat kiállottam. Tűrtem
nyomort, büntetést, s a mi több volt mindezeknél: a te
távollétedet. De most vége minden fájdalomnak, ezután – boldogok
leszünk…</p>
<p>Egyszer vétettem halálosan, azért százszor kerestem föl a
halált, dicsőséget találtam föl helyette. Nevemet, mely a tied is,
melyet kimondani átok volt, és viselni gyalázat, diadalkiáltás közt
hallottam kimondatni. Kezemről a bűn vérfoltját saját vérem mosta
le a csatatéren… Ezentúl boldogok leszünk…</p>
<p>Megbocsátott Isten, ember; megbocsátottál te is. Multam, mint
egy szörnyű álom, átadva a feledésnek, nevem tiszta, lelkem
nyugodt, hazám dicső. Egy egészen új élet kezdődik velünk, a
melyben… boldogok leszünk.</p>
<p>Öt év óta mindennapos bánatom voltál, ezentúl mindennapos örömem
fogsz lenni. Gyalázatod voltam eddig, büszkeséged leszek
ezentúl.</p>
<hr class="tb" />
<p>Az ég derült volt, a mezőkön nyilt a virág, a falukon kiálltak
az utczákra a vén emberek és a kis gyermekek, s «viva»-t kiáltoztak
az elrobogó után. A vízért járó pórleányok ajkairól hangzott a
nemzeti dal, a kunyhókon lebegtek a zászlók. A vágtató lovag csak
saját lelke napfényes gondolatjait látta mindezekben.</p>
<p>«Jövök, jövök».</p>
<p>A mén repült; hegyek, völgyek, falvak egymásután maradoztak el
nyomában, szemközt jövő parasztszekeresek kalaplevéve köszöntgettek
az érdemrendes lovag felé. Egy <span class="pagenum"><a name=
"Page_200" id="Page_200">-200-</a></span> csoport galamb repült
vele sok ideig egy irányban, le-leszállva előtte az úton, s ismét
fölreppenve, ha odaért, a nap oly hévvel ragyogott le a tiszta kék
égről. A lovag szivében szerelem volt és dicsőség.</p>
<p>Délután a láthatáron sötét felhők kezdtek felhúzódni, s a
megszorult nap heve égetően sütött alá.</p>
<p>Don Diego egész napi lovaglás után egészen át volt izzadva, s a
mint a levegő mindinkább át kezde fűlni, eltikkadtan leszórt
magáról minden ruhát, s alig várta, hogy valami emberi hajlékhoz
érjen. A legelső parasztházhoz beköszönte. Egy ital vizet kért
égető szomja ellen.</p>
<p>A ház lakója, egy jó vén anyóka, kihozott neki egy zöld mázos
korsót. Diaz az utolsó cseppig kiitta, a mi benne volt. A távolból
már lehete hallani a közelgő zivatar morduló fenyegetődzését. A
sötét, fekete felhők már a fél eget elfoglalták, olykor egy-egy
villámtól megszakítva. A távolban zúgtak a fák.</p>
<p>– Itéletidő lesz, vitéz uram, monda a jó öreg asszony jámbor
hangon. Maradjon itt, míg átmegy a fejünk felett, ne menjen ma
tovább.</p>
<p>– Köszönöm áldott asszony, szólt a lovag, sietős utam van, s
azzal sarkantyúba kapta lovát és tovarobogott.</p>
<p>Fél óra mulva utolérte a zivatar. Az izzasztó hőség után
porkavaró hideg vihar támadt s jéggel elegy zápor vágta egész a
messze erdőig. Csak itten jutott eszébe köpenyét kibontani és
magára venni. Egész addig sokkal derültebb gondolatokkal volt lelke
belől elfoglalva, mint hogy a zivatar között magára tudott volna
gondolni.</p>
<p>A zápor és menydörgés elvonulta után nem tisztult fel az ég,
hanem egészen beborult s lassú, országos eső kezdett folyvást
esni.</p>
<p>Mire Diaz a legközelebbi faluhoz ért, facsaróvá ázott minden
öltözete. Egészen áthűtötte magát, a vizes öltönyök testéhez voltak
tapadva. Valami nyugtalanító zsibbadás kezdett el uralkodni
érzékein. Kezei reszkettek néha. <span class="pagenum"><a name=
"Page_201" id="Page_201">-201-</a></span></p>
<p>A mint a legközelebbi falut érte, egy szemközt találkozótól azt
kérdezé: messze van-e még Sacedon?</p>
<p>– Egy jó félóra járás még. – Milyen halavány az Isten adta,
mondá magában az ember.</p>
<p>Don Diego szinte lebukott a lóról, oly gyöngének érzé magát.
Lehajlott lova nyakára, lélekzete oly forró volt, a paripa minden
mozdulatánál lüktettek fejében az erek. «Csak előre, csak előre!»
mondogatá magában a lovag. Szemei előtt összefolyt a világ, arcza
és feje lángolt, míg kezei hidegek voltak. Az eső verte folyvást.
Csak előre, csak előre…</p>
<p>Minden lépése a lónak egy század volt reá nézve, minden
lépésével nőttek fájdalmai, a test emésztő láza.</p>
<p>– Csak egy pillanatig még, nyögé a vágtató lovag, erőszakosan
szedve össze hanyatló erejét, «csak egy pillanatig még, azután –
boldogok leszünk». S nem sokára megpillantá az eső fátyolán
keresztül Sacedon kisded tornyát s a vén kastély tetejét, melyben
élte kincse rejlik. E tekintet némileg megenyhíté szenvedését.</p>
<p>– Jövök, jövök édes angyal, rebegé megtörő hangon. A paripa már
az első házakhoz ért. Don Diego a pillanatokat számlálta, a mik még
hátra vannak. Elérte a templomot. Még egy percz. Most a kastély
udvarán van. Le akar szökni lováról s eszméletlenül esik le róla.
–</p>
<hr class="tb" />
<p>Ott volt már, a hova vágyott. Midőn fölnyitá szemeit, feje szép
hitvese ölében feküdt. Valami enyhítő balzsamot érze forró
homlokára hullani. Az ő csókjai voltak azok.</p>
<p>– Diaz! én kedvesem! szólt a nő, öröm és kétségbeesés
hangján.</p>
<p>– Eljöttem hozzád, rebegé a férj, tompa, szintelen hangon.
Eljutottam a hova kellett. Nevemet visszavívtam, Isten és törvény
megbocsátott. Te szeretsz. Azt hittem boldogok leszünk.</p>
<p>Elhallgatott. Érzé, hogy meg fog halni.</p>
<p>– Azok leszünk, szólt hévvel Serena, átkarolva szenvedő
<span class="pagenum"><a name="Page_202" id=
"Page_202">-202-</a></span> férjét. Éltem minden pillanata a te
boldogságodnak lesz szentelve. Az Isten azért szabadított meg
téged, hogy ismét boldog lehess és az enyim.</p>
<p>– Az Isten igaz, mondá a szenvedő, mély, bánatos hangon.
Megengedé, hogy éltem hibáját küzdéssel, szenvedéssal helyrehozzam,
megengedé, hogy a gyalázatot, mit rád tetéztem, letisztítsam;
megengedé, hogy ismét lássalak; azt, hogy boldogul éljen egy bűnös,
az Isten nem nézheti el. Elég, ha boldogul enged meghalni.</p>
<p>– Te nem halhatsz meg, Diaz! zokogott szenvedélyesen a hölgy.
Most lettél csak az enyim, nem veszthetlek el most.</p>
<p>– Néhány óra előtt százan hullottak el mellettem, – engemet
kikerült a halál, a golyózápor közt megálltam… Most már czélnál
vagyok, – láttalak, – öleltél. Most a szélnek egy lehellete
elvisz.</p>
<p>A nő indulatos sírással veté magát a haldokló keblére.</p>
<p>Diego mindig töredezőbb hangon mondá:</p>
<p>– Itt – keblemen – az érdemrend. – Alatta egy irat, – mely téged
illet. – Mutasd fel mindkettőt a világnak, – legyen kiengesztelve
irántunk.</p>
<p>E pillanatban érkezett az orvos. Megtapintá a beteg üterét, –
valami cseppeket adott be neki.</p>
<p>Serena összekulcsolt kezekkel rimánkodék előtte, hogy szabadítsa
meg férjét. Az orvos némán vizsgálta gyógyszere hatását a beteg
arczán. – Az lassankint enyhébb, nyugodtabb kezde lenni. Serena
megtapintá gyöngyöző homlokát. Forrósága elmult, láza
lecsillapodott.</p>
<p>– Hogy érzed magad, én lelkem? kérdezé tőle édes, idvezítő
hangon.</p>
<p>– Szeretlek… boldog vagyok… rebegé az.</p>
<p>És meghalt.</p>
<p>Azon időben nagyon könnyen haltak az emberek. <span class=
"pagenum"><a name="Page_203" id="Page_203">-203-</a></span></p>
<h2>A REMETE HAGYOMÁNYA.</h2>
<p class="center">1846.</p>
<p>Mintegy két éve lehet, midőn megtanultam, hogy az életben több a
fájdalom, mint az öröm.</p>
<p>Megtanított rá a világ. Oh, a világ igen keserű iskola.</p>
<p>Akkor még fiatal voltam, most már nem vagyok az. Hála Istennek,
megvénültem; úgy hiszem, hogy annak, ki többé semmit nem fél,
semmit nem remél, nem hisz és nem szeret, kinek semmi nem fáj, kit
semmi nem gyötör, joga van elmondani, hogy megvénült.</p>
<p>Mennyi elveszteni való reményem volt még akkor! A reménység szép
természettünemény, szép, mint a szivárvány és el nem érhető, mint
az. Napsugár teremti a szivárványt, meleg szív a reményt. Ragyogó
semmi mind a kettő. Gyermeköröm.</p>
<p>Különös lélekállapot az, hogy mikor az ember boldog, úgy keresi,
kutatja a fájdalmat, mintha büszkeséget akarna belőle magának
szerezni, mintha szégyenlené azt, hogy boldog, s büszkélkedni
akarna azon sivatag érzésben, melynek neve világfájdalom. S ez nem
érdekessé lenni vágyás, ez természetes túlömlése minden érzőbb
ifjui kebelnek. – Még ekkor nincsen semmi joga azon sötét arczhoz,
melyet visel, semmi joga az embert gyűlölni s lelke borújában
keresni a magányt, mely oly sivár legyen, mint gondolatai; semmi
oka kitagadni magát a világból; oh, mikorra a keresett fájdalom
napjai megjőnek, mikor a keserű ital, mit a szenvedések pohara
nyujt, a lelket átjárja, nem mutatja többé az arcz a szív
fellegeit, nem ád hangot szenvedéseinek, hanem megtanul örömöt
hazudni, mert tudja, hogy a bánatért még ki is nevetik.</p>
<p>Most a legvigabb fiu vagyok azok közt, kik kalapjaikat valaha
félreviselték; ott vagyok, hol legtöbb zajjal jár a világ. Csókot,
ölelést, szép szót és ütleget kapok és osztok. <span class=
"pagenum"><a name="Page_204" id="Page_204">-204-</a></span>
Számtalan emberrel jövök naponként össze, egyik barátomnak, másik
ellenségemnek nevezi magát; a mi nekem mindegy.</p>
<p>Ezelőtt két évvel a beszkidi fenyves erdőben laktam.</p>
<p>Egy rokonomnak, kit ott szép birtokkal áldott meg az Isten, volt
a hegyek közt csinos majorsága, nem messze tőle kallómalom, melyben
rezet zúztak s benn az erdők között néhány mészkemencze. Ezeknek
lakóiból állott környezetem; nem mondhatnám, mintha valami nagy
conversatióm lett volna az emberekkel, beszélni nem tudtam velök,
mert nem szóltak emberi hangon; tetőtől-talpig idegen az egész
vidék. Most ha két napig ott kellene tanyáznom, megenne az unalom,
akkor két hónapig laktam ott, s e két hónap volt legszebb része
életemnek.</p>
<p>Akkor bennem volt a világ, magammal hordtam azt, most kívülem
van és ő ragad magával.</p>
<p>Csalatkoztunk: én is, a világ is. Én benne. Ő bennem. Hanem
azért egyikünk sem akasztotta fel magát s most igen szépen
megférünk egymással.</p>
<p>Minő gondolataim voltak akkor! Ha hosszú fáradtsággal
szirtről-szirtre kapaszkodva végre a legmagasb bércztetőre
jutottam, honnét megjelenő arczom a kőszáli sast ijeszté zúgó
repülésre, s végig tekinték az alattam terülő, embert nem mutató
vidékre, a hűs hegyi szellő izzadt homlokomat verte… Lenn a
völgyben már alkonyat volt, távol harangszó hítta estimára az
elsötétült vidékek lakóit, míg fenn a bércztetőn még látható volt a
leáldozó nap sülyedő fényképe, a mint biborszín fellegei közül
utósugárait az ég aranytengeréből szétlövellé. Úgy tetszék
ilyenkor, mintha nekem előbb jőne fel a nap s utóbb áldoznék le,
mint másnak. Opticai csalódás volt az egész. Gyakran ott talált a
feljövő éj csillagképeivel, mélázva merengve, a mint végig dűltem a
gyopárfödte bérczen s az éj egyhangú sötétéből jövendőt olvastam.
Gyakran ott lepett a bérczei mögül feljövő holdvilág, szomorú
halottfényt vetve a világra. Oh, ily távol emberi szívektől, az
éghez ily közel, <span class="pagenum"><a name="Page_205" id=
"Page_205">-205-</a></span> mily magas sejtések születtek lángoló
fejemben. Megtudtam volna az egész világot javítani! De,
szerencsémre, e műtét nem volt rám bízva. Legalább is lábbal
állítottam volna az ég felé a szép mindenséget, hogy a nap ne süsse
fejét.</p>
<p>Terv tervet űzött zaklatott agyamban. Eszméim egymásra nőttek:
oly buján, mint tán a föld virágai sarjazhattak, midőn a lefutott
özönvíz után legelőször sütött az Isten napja a föltámadt
természetre. E virágok közül egy sem hozott gyümölcsöt. A telek,
mely őket megtermé, most fonnyadt kórómaradványaikkal van tele s
bánja, hogy helyettök nem csicsókát termett, vagy más hasznos
konyhanövényt.</p>
<p>Hála Istennek, ez eszmék nem bántanak többé, még emlékeiktől is
megszabadultam.</p>
<p>Ha most visszamennék azon tájra, tán újra eszembe jutnának. Ha
látnám azon havasokat, mikről alánéztem, látnám a vén fenyőt, mely
alatt a vad madár kiáltásait hallgattam, és a havasi rózsabokrot,
mely indás ágaival a bérczhasadékból fejem fölé hajolt, halavány
virágszirmait egyenkint hullatva el; ha újra hallanám a titokszerű
hangot, mely a csendes rengetegben olykor megszólamlik: panaszos
kiáltás, madárszó, vagy kóbor lélek hangja; ha érzeném a vad erdők
lélekemelő illatát, vegyülve a virágos pázsit friss demutszagával!
– ha feküdném a halkan zúgó bérczi csermely mellett, bámulva a
beléhajló ágat, mely lombjait a hűs kristályvízben füröszti, s
hallanám a közel madárzenét s az ércztörők távol zuhogását, s a
pásztorkürt tévedő hangjait; tán mindazon eszme föltámadna bennem,
mi ez emlékekhez híven csatolva van: mindazon ragyogó ifju
gondolat, miknek szivárványegysége, mint egy nyári délután képekben
gazdag álma, le nem irható, de el sem felejthető.</p>
<p>De nem, az emberéletben nincsen kétszer tavasz. A mely virága
ennek elnyilik, nincs napsugár, mely azt újra virágzásba hozza.
<span class="pagenum"><a name="Page_206" id=
"Page_206">-206-</a></span></p>
<p>Ily lélekállapotban olykor naphosszant elbolyongtam az úttalan
fenyves rengetegben. Életmódom egyszerűsége mellett könnyen
tehettem ezt. Órákig elbirtam nézni a pókot, a mint mesterséges
hálóját megszövé, melynek egyes szálai szivárványszínt játszottak a
verőfényben. Néztem a pókot, melynek alakja oly utálatos, s
gondolkozám az emberről, kinek alakja oly dicső. Elkisértem a
patakot, mely hűs bércz alól eredt, tisztán, mint a kristály,
partjain virágokkal csókolózott, a hol csöndesen folyt, az ég
látszott benne. Akartam tudni, hogy hol végződik, mentem vele vad
szirtmosásokon, lapályos mezőkön keresztül, míg egy posványhoz
vezetett, hol szétterülve, a bürkök töveit áztatni megállt, fekete
poshadt vizében tekergve úszott a barna vízi kigyó.</p>
<p>Egy ily bolyongásom alkalmával a zivatar véletlen utolért. A
hirtelen támadt szélvész tördelte a fákat a zúgó erdőben, a
záporeső egyhangúan vágott alá a vidékre, olykor a villám nyilalt
át az elsötétült égen.</p>
<p>Emberi hajléknak híre sem volt, sem távol, sem közel, s megázni
mégis csak prózai dolog.</p>
<p>Siettem egy közel talált völgyet jókor elérhetni, hol egy
aláhajló sziklahomlok alatt száraz bőrrel hittem végig nézhetni a
természetmulatságot.</p>
<p>A völgy sötét volt, mint az éjszaka. Egymásra boruló bórfenyők
fogták el róla az eget s a sűrűre fajzott gyalogfenyőbokrok
tűlevelű galyaikkal szinte hozzáférhetlenné tevék az asylumot; ha a
fergeteg nyakamon nincs, nem hiszem, hogy rávettem volna magamat az
áthatolásra. Azonban a zápor nagy cseppekben kezdett átszivárogni a
lombokon, s ez siettetett. Kezdék lefelé bocsátkozni. Olykor egy kő
gördült meg lábaim alatt s ugrálva futott le a meneteles úton s ezt
okosan tevé, hogy előttem futott és nem utánam. A völgy igen mély
volt. Mire a kiálló szikla alá juték, oly sötét lett, hogy saját
orromat sem láttam, a mit ugyan fényes nappal is csak imígy-amúgy
látok. Itt vevém csak észre, hogy jó helyre jöttem; fejemről ugyan
<span class="pagenum"><a name="Page_207" id=
"Page_207">-207-</a></span> elfogta a sziklaerkély az esőszakadást,
de az alárohanó záporzuhatagnak tökéletesen útjába álltam, s ez
rosszul biztatott.</p>
<p>Szerettem ugyan mindig a zivatart, örömest hallgattam a
hegyektől visszavert menydörgést s a szakadó zápor süvöltését, de a
belőle származó sárral sehogy sem tudtam kibékülni, s ezúttal úgy
vevém észre, hogy módom lesz benne nyakig fürödni. Mentül előbbre
mentem, annál mélyebbre jutottam, végre csak kezeimmel tapogatva a
nyirkos sziklát, haladhattam bátortalan léptekkel, az ázott mohos
föld csúszott lábaim alatt s már hallám a mögöttem zuhogni kezdő
vízomlást.</p>
<p>E vigasztalan perczben úgy tetszék, mintha világosulni látnám
környezetemet s néhány pillanat mulva kétesen vöröslő félderű kezde
elterülni a völgyben, a villám hihetőleg fenyőbe ütött le, ennek
lobogó vérvilága terjeszte idáig némi reszketeg fényt.</p>
<p>Széttekinték nála. Körülem sűrűn összenőtt fák, – oldalt meredek
sziklafal, csüngő borostyánindákkal, mögöttem – – – megdöbbenve
rázkódtam össze, mögöttem, a sziklához ragasztva, a legsűrűbb
csalit közt rejtetten, egy magányos lak.</p>
<p>Nem akartam szemeimnek hinni; e helyen, – ily elhagyatva, ki
lakhatik itt? Egyetlen ajtó volt a házon, az ajtón kis ablak; az
alacsony kunyhó küszöbe előtt nagyot nőtt a tövis, a küszöb és ajtó
között felmagzott a perje s az ajtó ragasztó hasadékaiban sárgultak
a gombák. Ösvény nem vezetett hozzá sehonnét.</p>
<p>Ki választhatta magának tanyául e helyet? A ház, mintha csak
holtteteme, kisértete lett volna egy igazi háznak, melyből a lélek
elszállt, a nélkül, hogy valami ijesztő lett volna rajta, oly
különös, oly titkos, bántó hatással volt reám, hogy szinte remegtem
tőle; e zárt ajtó, e tövises küszöb, a fűvel benőtt födél s körül
sehol ösvény, sehol emberi láb nyoma.</p>
<p>Tekintetem nem birtam levenni róla, szemeim rá voltak
<span class="pagenum"><a name="Page_208" id=
"Page_208">-208-</a></span> bűvölve. Féltem és mégis vonzódtam
bemenni e házba, s míg keblem vitt, lábaim a földbe érzém
gyökerezni.</p>
<p>A zápor határozott, az omló zuhatag egy lesodort sziklával úgy
térden ütött, hogy szinte vele mentem. Az ütés fölrázott. Nem
láttam többé a rejtélyes kunyhóban egyebet száraz menhelynél, s
térdem az ajtónak feszítve, azt benyomtam és beléptem. Az ajtót
készakarva nyitva hagytam, azért-e, hogy szükség úgy hozván
magával, szabadon futhassak, vagy hogy a növekedő lángfényt
behagyva sütni, láthassak nála? nem birom meghatározni.</p>
<p>Beléptemmel úgy vevém észre, hogy a kunyhó csak előszobája egy
mélyen a sziklába vájt tágas teremnek, melyben több egyszerű
bútoron kívül egy fonott karosszék is volt látható, a szék előtt a
földbe vert asztal s magában a székben egy férfi, ki, mint a
félhomályban kivehetém, kezeit keblére rakva, fejét félre hajtá és
nem mozdult.</p>
<p>Egész tisztelettel kivántam neki jó napot, de nem fogadta el.
Elmondám neki, hogy minek tulajdonítsa e szerencsét, hogy házánál
tisztelhet; hagyott beszélni, de látszott, hogy fel sem vesz, meg
sem mozdult.</p>
<p>Én szépen meghúzám magam egy lócza végén, fél szemmel az ajtót,
másikkal a hallgató embert kémlelve, kinek nesztelen némasága
százszorta félelmesebben hatott rám, mint a fejem fölött menydörgő
vihar. Örömest szöktem volna, de féltem, hogy les s ha észreveszi,
hogy félek, utánam esik és megragad.</p>
<p>Félóráig ültem ott, s maig is csodálom, hogy e fél óra alatt meg
nem őszültem. A zápor kioltá a besütő tűzvilágot, s a mint fogyott
a fény, úgy nőtt iszonyatom. Minden perczben azt hittem, hogy fel
fog kelni az ember s mellém ül, megszólít, vagy megcsókol.
Szerencsémre nagy okai voltak ilyesmit nem tenni, s fél óra mulva a
fellegek eloszoltak s én könnyebbült lélekkel láttam a fák tetején
ragyogni az alkonyati napsugárt, mely e lak belsejét is tűrhetőleg
megvilágítá.</p>
<p>Ki ne érzette volna azt a vigaszt, mit félelmes éj után a
<span class="pagenum"><a name="Page_209" id=
"Page_209">-209-</a></span> virradó nap fénye nyujt? Egészen
megújulva érzém magamat tőle. Künn a madarak elkezdtek énekelni, a
friss esőszag becsapott az ajtón s elverte a dohos penészszagot,
mely idebenn úgy fojtá a lélekzetet. Érzém, hogy még nappal van, s
e gondolat visszaadta könnyelműségem minden bátorságát.</p>
<p>Házi gazdám még mindig ott ült és hallgatott. Gondolám: aluszik
s még sem akartam minden szó nélkül búcsút venni tőle; oda léptem
hozzá s miután a menedéket szépen megköszöntem neki, megfogtam
keblére tett kezét s meg akartam azt rázni.</p>
<p>Az alak azon perczben, melyben hozzáértem, összeomlott, – hamuvá
lett.</p>
<p>Évtizedek óta kellett ez ismeretlen rejtektanyán meghaláloznia,
azóta a szabad légen semmitől nem érintve lassankint elhamvadt,
egykori alakját azon perczig megtartva, míg porráomló teteme nem
érinteték.</p>
<p>E combinatiót csak később értem rá tenni. Ijedten rohantam el
onnét ez eset után s midőn lélekvesztve a majorba értem, a forróláz
rögtön kitört s csak tíz nap mulva jöttem ismét eszméletemhez. Ez
egy körülmény nem tartozik ama két hónapi boldogság tényezői
közé.</p>
<p>Alig hogy fellábadoztam, első gondom volt a rejtett erdei tanyát
felkeresni. Higgadtabb észszel igen természetesnek találtam minden
körülményt s félelmem nem vala tőle.</p>
<p>Kérdezősködtem a környékben az ember felől, de egyebet sem
birtam kikutatni, mint hogy valaha itt egy vad ember élt, ki
senkitől sem kért semmit, senkinek nem adott semmit, ki senkihez
nem szólt, senkinek nem felelt, s kiről senki sem tudja, hol vette
magát és hová lett?</p>
<p>Hogy ráakadtam e helyre, tapasztalám, hogy azok, kiknek az
esetet elmondtam, megelőztek. A kunyhót szépen kitakarították, a mi
elvihető volt, elvitték belőle, csupán egy csomag megsárgult,
megfoltosult irott papirt hagytak ott egy szegletbe vetve, mit én
gondosan felszedtem s <span class="pagenum"><a name="Page_210" id=
"Page_210">-210-</a></span> mohón elolvasék. Ez iratok minden
szavát szívembe oltottam akkor. Mint pokoli balzsam, úgy esett
keserv-éhes lelkemnek. Ez lett embergyűlöletem catechismusa. Később
eszem megtérvén, az egészet a tűzbe dobtam. Most sajnálom. Sok
ábrándos bohóság volt benne. A mennyire emlékemben maradt,
megpróbálok néhányat közülök curiosum gyanánt ide feljegyezni.</p>
<h3>I.</h3>
<p>Fehér arcz, sötét szív.</p>
<p>Milyen fehér az ember arcza, milyen fekete az ember szíve.</p>
<p>Az ember a természet mostoha gyermeke.</p>
<p>Minden állatnak megadja a föld, mire szüksége van; az embert
mezetlenül szüli a világra, mintha azt mondaná: menj, rabolj, ölj,
hazudj! ha élni akarsz, mi gondom rád.</p>
<p>Te féregóriás! Ki lelked minden jobb érzéseinek börtöne vagy s
mindennek, a mi szennyes indulat, rabszolgája.</p>
<p>Kellettél ide, hogy a náladnál kisebb férgeket eltaposd s a föld
virágait letépd.</p>
<p>Mit adtál te a természetnek, hogy mindent elvégy tőle?</p>
<p>Királya vagy te a világnak? Az volnál, ha annak, ki mindeneket
üldöz, király volna a neve!</p>
<p>S te lész-e az, ki, ha a csillagok lehullanak, még élni
fogsz?</p>
<p>Kevélység dæmona! Hiszed, hogy e csillagos mindenség csupán a te
gyönyörödre világol, s hogy e ragyogó világegyetem, melyen csupán
te vagy a sötét folt, csak azért van megalkotva, hogy téged, kinek
élete egy buborék élete, mulattasson?…</p>
<p>Minek hordod oly fennen arczodat?</p>
<p>Végy egy marok port és gondolj rá: hogy e por, melyet most
lábaddal tapodsz, s mely most olyan sötét, ember volt egykor,
olyan, mint te vagy, s ember lesz egykor, olyan, mint te vagy s
gázolni fog rajtad, mint most te gázolsz <span class=
"pagenum"><a name="Page_211" id="Page_211">-211-</a></span> rajta,
büszkén fogja arczát az égnek emelni; királyok lesznek majdan
belőle, költők, hadvezérek, kiket a nép félistenekül fog bámulni, s
kiket a forduló év nem találand többé…</p>
<p>Minek hordod oly fennen arczodat?</p>
<h3>II.</h3>
<p>Úr és szolga. – Az egész világ egymásnak ura és szolgája. S
nincs úr, kinek ura, nincs szolga, kinek szolgája ne volna.</p>
<p>A koldus ebet tart, hogy legyen kinek parancsolnia, a fejedelmek
hízelgőket tartanak; a jobbágyok fölött uralkodik a föld ura és
minden földesúr meghajtja fejét a király előtt, – és minden király
meghajtja fejét a halál előtt…</p>
<p>Ez a beteg, halvány fényű égi test, a hold, rabszolgája a
földnek, éjeit világítja, meglánczolva forog körüle és tűri, hogy
ez idomtalan tömeg el-elfogja előle a napvilágot. – A föld rabja a
napnak. A nap az Altairnak, ez a Siriusnak, s így a világ végtelen
közepéig kereng és engedelmeskedik egyik hatalom a másiknak.</p>
<h3>III.</h3>
<p>Ha tudhatná az ember: mikor fog meghalni?</p>
<p>Ha tudhatná azt a sötét időt, midőn szemét lehunyja és föl nem
nyitja többet, hanem lefekszik örökké tartó álmokat aludni, lelke
pedig elbujdosik, mezitelen, vezértelen a hűvös éjszakába, a
véghetetlen égbe… Miért nem tudja: hol s mikor? Mint kerülné azt a
helyet, hová mégis mennie s hol meghalnia kell! Mint számlálná az
éveket, később a napokat, a mik még hátra vannak, s mint esnék
kétségbe, mikor már perczeket kellene számlálnia…</p>
<p>Több jót, kevesebb rosszat tenne-e akkor? Használná-e jobban a
rövidre mért időt? vagy még tán kevésbbé félné a hosszúra mért
istenitéletét?… <span class="pagenum"><a name="Page_212" id=
"Page_212">-212-</a></span></p>
<h3>IV.</h3>
<p>Mennyi keserű van az ember éltében.</p>
<p>Ha mindazt föl akarná jegyezni, gyermekkorában kezdhetne hozzá s
megőszülne, még sem érné végét.</p>
<p>Pedig édessége csak négy van a létnek.</p>
<p>Az anya teje, a szerető csókja, a bor lángja és az ellenség
vére.</p>
<p>Jut-e még eszedbe az a virágos kert, melynek kóróit is rég
szétfútta a szél? Az a nyájas, bús, könyező nőarcz, mely
betegágyadnál éjeket virrasztott át, a megnyugtató kebel, az
érzékeny ölelés, a hízelgő hangok? oh minő messze, minő messze
vitte e képeket az idő! ha jutnak eszedbe, tartogasd meg őket
féltett ereklyeként, mert vissza nem jönnek sem ez életben, sem a
másvilágon. Még egyszer fogsz anyai keblen pihenni, – a föld
kebelében, mikor sírba tesznek. Ki fog akkor édes hízelgéssel
reggelenkint felkölteni?</p>
<p>Anyacsók, anyaölelés…</p>
<p>Hová lesz a szivárvány, ha a nap eltünik, hová lesz a virág, ha
a tavasz elfogy, hová lesz a csillag, ha egéről lefut? Hát a
szerelem hová lesz, ha a szív kiégett?… Mit adhatsz nekem
mindenható sors a kínokért, miket fejemre mértél? Egy perczet adj
vissza, egy pillanatot azon időkből, midőn megtudtam: hogy a
paradicsom a szívben van, nem a mennyországban. Kiűztél e
paradicsomból, ajtajára állítottad hideg angyalodat. Adj vissza egy
érzést azon szenvedélyből, mely egykor kéj miatt őrültté birt
tenni, adj vissza egy csókot azon reszkető ajkakról, miknek
érintése velőmet gyujtá meg, ha csak álmomban is.</p>
<p>Első szerelem, első és utolsó szerelem.</p>
<p>Mi édesebb a szerelemnél? A bornak pohara. Kábult gyönyörei a
mámor hőseinek. Hosszú önfeledség álma. Szabad járás a
tündérországban. Gyönyör, melyhez nem férhet fájdalom. Őrültséggel
határos örömök. Kergető láz. Bűvkorona, mely minden vágyadat azon
perczben, melyben <span class="pagenum"><a name="Page_213" id=
"Page_213">-213-</a></span> megkivántad, betölti. Akarsz felejteni?
elfelejtesz mindent; akarsz gazdag lenni? tied lesz a világ
kereksége; akarsz király lenni? király leszesz. Oh az én lelkemen a
bor daemonának nincs többé ereje; nincs többé ereje, mióta a vért
megkóstoltam s megrészegültem tőle…</p>
<p>Oh a vérszomj irtózatos érzet, de a vérmámor gyönyöre még
irtózatosabb.</p>
<p>Mi édesebb a bor kelyhénél? A boszú pohara. Pohár gőzölgő
ellenségvérrel megtöltve, mit a tajtékzó ajk szilaj átkok kiáltása
közt, halálhörgések hangjánál iszik meg s elolt a szívben egy
évtizeden át lobogott gyehennát vele. Hah!…</p>
<p>Nincsen tehát számomra az életnek semmi édessége hátra?… Van,
van még egy.</p>
<p>Egy utolsó kéj, ez utolsó édesség – a halál percze.</p>
<h3>V.</h3>
<p>Volt egykor egy férfi, ki egy leányt őrülten szeretett.</p>
<p>Elhagyta érte családját, a fénykört, melyben született, s melyet
megszokott; elhagyta rangját, leszállt hozzá, hogy vele egyenlő
legyen, megosztá vele falatját, s éjt, napot átfáradott, hogy
legyen vele mit megosztania. Viselte a gyalázat pirját homlokán
miatta, hordozta a sors balkezét miatta, hordozta az apa átkának és
az anya könyhullatásinak terhét miatta s kiállta mindazt, a mi az
életben és a halálban keserű.</p>
<p>A férfi, ki ily őrülten szeretett, én voltam.</p>
<p>Kéz kézben esküvénk egymásnak hűséget, egy fájdalom, egy élet,
egy halál volt eskünk jelszava. Minden csillag fenn ragyogott az
égen, láthatta jól, hallgatott az egész mindenség, hallhatta jól az
esküt.</p>
<p>– Ha lesz egy másvilág, mely egy új hazát igér, s ennek ajtaja,
a koporsófödél, számodra megnyílik, oda is veled megyek, ott sem
hagylak el.</p>
<p>Ezt mondtam én a leánynak. <span class="pagenum"><a name=
"Page_214" id="Page_214">-214-</a></span></p>
<p>– Ha lesz egy másvilág, mely szebb hazát, szebb világot igér a
sír után, onnét is eljövök, hogy tied lehessek.</p>
<p>Ezt mondta a leány nekem.</p>
<p>Van-e hát, van-e élet a síron túl? Elment a leány oda, s én nem
mentem vele. Elment s engem látogatni nem jár.</p>
<p>Mi nyomot hágy a légben az elbocsátott hang? a villám dörgése s
a szenvedő sóhaja, átok és áldás s Istent hívó eskü.</p>
<p>Üres hang az eskü. A lég sem tartja meg, hát még az emberi
szív?</p>
<h3>VI.</h3>
<p>Midőn legelsőbb megsúgám szerelmem a leánynak, végig borzadt,
elhalaványult. Olyan lett, mint a szobor, mit sírkövekre, kezében
tört fáklyával, faragnak.</p>
<p>Pedig milyen vidám volt különben. Ha hajnalt akartam szivemben
és szivemen kívül látni, csak az ő arczát kelle néznem és láttam
azt.</p>
<p>Mint elsápadt ez arcz, mint elveszté pirját, midőn első csókom
szempillájára nyomtam… Megérzette e előre?…</p>
<p>A második csók ismét visszahozta arcza rózsáit. A leány szebb
lett, mint azelőtt vala, s önkénytelen remegését kinevetve, enyelgő
mesét mondott e titkos borzadásról, és vállamra hajolt és
átölelt:</p>
<div class="poem">
<div class="stanza"><span class="i0">Hű leánya előtt<br /></span>
<span class="i0">Térdre borul a szerelmes,<br /></span>
<span class="i0">És esküszik annak<br /></span> <span class=
"i0">Oly tiszta szerelmet,<br /></span> <span class="i0">Melynek
heve s lángjai el nem apadnak,<br /></span> <span class="i0">S
csókolja a leányt,<br /></span> <span class="i0">És vissza a
leányka a térdepelőt…<br /></span> <span class="i0">Mért
borzadozol<br /></span> <span class="i0">Szép Emma, mi
bánt?…<br /></span> <span class="i0">Künn a hideg
éjben<br /></span> <span class="i0">A szél szava szól…<br /></span>
<span class="i0">S rémes szekerében,<br /></span> <span class=
"i0">Mit vonnak aranyszemű éjmadarak,<br /></span> <span class=
"i0">A bőjti boszorka lihegve halad…<br /></span> <span class=
"pagenum"><a name="Page_215" id="Page_215">-215-</a></span>
<span class="i0">S mint végig utaz<br /></span> <span class="i0">Az
éj viharában,<br /></span> <span class="i0">Mormogva
magában<br /></span> <span class="i0">Igy szól: nem igaz, nem igaz,
nem igaz…<br /></span> <span class="i0">Szép Emma mi
bánt?<br /></span> <span class="i0">Mért
borzadozol?…<br /></span></div>
</div>
<p>Alkonyat volt. Hallám, a lány mint nevetett e mese után, de
érzém, tagjai mint reszkettek ölemben.</p>
<p>Érzette, hogy egykor…? Irgalmas Isten!…</p>
<h3>VII.</h3>
<p>Emberszeretet, – embergyűlölet.</p>
<p>Mennyire tele van e két szóval a világ. Az ember azt hinné: e
földön minden lény a más bajával törődik, a más örömeinek örül.</p>
<p>Pedig ez nem igaz.</p>
<p>Egy neve van e két szónak. E név önszeretet. Túl rajta
semmi.</p>
<p>Ki a világot szeretni akarod, nem szereted-e benne legjobban
azt, ki hozzád legközelebb van, tenmagadat? Ki a világot gyűlölöd,
tudod-e gyűlölni azt, ki arra legméltóbb, tenmagadat?</p>
<p>Mi jogotok nektek az embert másutt gyűlölni, mint
tenarczotokban? Egyik sem jobb a másiknál, ki mit szenved, magáért
szenvedi. Utáld meg magadat s nyugodjál meg szenvedéseidben, ez
becsületedre válik. Minden gyümölcsnek meg van saját férge, minden
embernek saját fájdalma, saját bünhődése.</p>
<p>S ti a sorsot meritek káromolni? Tudtok emlékezni azon kézre,
mely most benneteket ver s nem emlékeztek azon kézre, melylyel ti
vertetek mást. Emlékeztetek a kézre, mely tőletek mindent
visszavesz, s nem arra, mely mindent adott. A tövis magjából tövis
terem. Ki bűnt vetett, fájdalmat kell aratnia.</p>
<p>Ha embert akarsz gyűlölni, gyűlöld magadat, megérdemelted.
<span class="pagenum"><a name="Page_216" id=
"Page_216">-216-</a></span> Ha emberek üldöznek, ha Isten karja
ver, ha nyomorúvá lettél s mindenki megvetett, gyűlöld meg magadat,
megérdemelted. Ha te nem, – vétkeztek apáid, s mint most te
vezeklesz értök, úgy fognak majd te érted fiaid lakolni. Az
adósságokat fizeti az örökös.</p>
<p>Én is megtanultam gyűlölni. Gyűlölök mindent, a mi él. Gyűlölöm,
ki hozzám legközelebb van, barát, atyafi, rokon, azután az
ismeretlen népek, az élet, a halál; de központja gyűlöletem
örökéletének én magam maradok.</p>
<p>Oh, mennyit vétettem önmagam ellen!</p>
<p>Nincsen semmim a földön, nincs semmim az égben, minden világi
birtokom a temető. Egy mohos síremlék s néhány száradt sirvirág. És
ezt is én tevém. Magam vettem el magamtól mindent.</p>
<p>Szivem egyetlen seb, de legfájósabb ott, hol enkezeim
pusztítának rajta. Ki semmit nem hisz, semmit nem remél és senkitől
sem szerettetik… E nyomorú én vagyok.</p>
<p>Én vagyok az, ki kedvesét, a hűtlent feledni akarta, s miután
nem tudta őt elfeledni, megölte őt s azután még kevésbbé tudta
elfeledni…</p>
<p>Emlékezet? Átkos emlékezet. Semmi állatnak, semmi fűnek nincs
meg e fájdalma. Csak az ember szive viseli fulánkod…</p>
<p>… Ha a vidékre köd száll alá, elvesznek szem elől a távol
remények partjai, s a távol hajótörések bérczei. Miért nem tud az
ember emlékei fölé is ily köd vonulni?</p>
<h3>VIII.</h3>
<p>Futottam a világból. Szeretőmet és csábítóját megöltem.</p>
<p>Épen egymást tarták átkarolva, ajk ajkat ért, boldogok voltak,
midőn egy döféssel keresztül döftem mind a kettőt. Lelkeiket
egymásba sóhajták, vérök összeömlött s egymást átölelve meghaltak
mind a ketten. A leány még egyszer felnyitá szemeit, azokat a nagy
sötétkék szemeket, <span class="pagenum"><a name="Page_217" id=
"Page_217">-217-</a></span> s rám tekinte velök… Hajh e tekintet
mint szivembe égeté magát! még most is, ha elsötétül, olykor előmbe
áll, mint egy világló kép és jövendőt mond fejemre. Véréből egy
csepp kezemre fecscsent, siettem az erdőbe, hogy azt a legelső
patakban lemossam kezemről, de nem ment le. Mostam, vérig mostam
kezemet, hiába, a vérfolt ott maradt, mint egy örökké élő emlék. És
azóta is sokszor mosom kezemet és soha le nem megy róla. Ott lesz
az rajt, mikor majd azt az itéletnapkor fel kell tartani az
örökbiró eleibe. Legyen ott, vétkeztem, bünhődni fogok, de nem
emberek kezétől. Az örökigazság pallosa nem enged el, ne is
engedjen el semmit. Az emberek itéletét megvetem.</p>
<h3>IX.</h3>
<p>Most itt lakom e kietlen vadonban. Embert alig látok, kinek
ember alakja van is itt, vesztegetve van belé a lélek. Nyomorú,
tengődő nép, még az emberméltóság is lekopott arczáról, s csak
abban különbözik a többi vadállatoktól, hogy mindig részegen
találni; gyermekei is borszeszen nevelkednek föl, azt szíják
anyatej helyett. Mennyivel szebb fiai a természetnek a fák, ezek a
délczeg óriások, mindenik megfelel a czélnak, melyre alkotva van,
zöldül, árnyékot tart, gyümölcsöt, vagy virágot hoz, menedéket ad a
madár fészkinek s védi azt a viharok ellen, míg az ember, ez a
világ mészárosa, ez a mindent evő sáska, csak pusztítani tud. Miért
nem teremté őt az Isten az első napon? hadd halt volna meg éhen a
hatodikra…</p>
<p>S tán csak az embernek van lelke ennyi állatok közt? Egy időben
istenkáromlásnak vették, ha valaki azt mondá: nem a világ forog e
porszemnyi atom körül, melynek neve föld, hanem e paránycseppet
csóválja maga körül a nap. Még rájövünk, hogy el fogjuk ismerni,
hogy minden lénynek van lelke a világon… nézd: e virág mily
kellemmel tudja megnyitni kelyhét, szinte látszik rajta, hogy
<span class="pagenum"><a name="Page_218" id=
"Page_218">-218-</a></span> mosolyog, vagy kaczérkodik. Azt hiszed,
hogy ez csak azért nőtt ki a földből, hogy legyen mit
leszakasztanod? s tán ez nem fáj neki? Hiszen minden letört virág
vért hullat, fehéret az egyik, másik aranyszinűt, vagy világos
zöldet. Azt hiszed, hogy csak a piros vérnek van élete? vagy talán
az illat nem lelke-e a virágnak? S ki ne ismerné meg a
méregnövényen azt a baljóslatú sötét tekintetet? ki ne látná a
virágok legpompásabbjain, hogy semmi haszonra nincsenek? Egy görög
bölcs hajdanában megtanult a madarakkal beszélni, kár, hogy a mai
tudósok nem görögök és nem bölcsek, megtanulhatnának beszélni a
virágokkal.</p>
<h3>X.</h3>
<p>Templomban voltam egykor. Régen volt, igen régen. De nem tudtam
imádkozni. A templomajtó előtt kicsukva rongyos emberek ültek.
Piszkos öltönyük volt, így nem jelenhettek meg az Isten előtt, s
csak künn az ajtóküszöbben kiáltozák énekeiket, azokat is csak
azért kiáltozák, hogy a jövő-menőket alamizsnavetésre boszantsák.
Hm! ha mindazokat kicsuknák innét, kiknek lelke piszkos, elrongyolt
öltözetet visel, be üres maradna e ház!…</p>
<p>A szegletben három kalmár alkudott, hátat fordítottak az
oltárnak, úgy alkudtak. Kezeik és szemeik jártak. Forintokról
beszéltek és szarvasmarhákról. Jó sötét helyre vették magukat,
alkalmasb helyet nem is választhattak volna az alkuvásra…</p>
<p>Két hölgy haladt el egymás mellett. Suhogott mindkettőn a
selyemöltöny, ragyogott mindkettőn arany és drágakő, arczaikon
vastag volt a kevélység. A koldus fillért rimánkodott tőlök, nem
hallották, hanem végig nézték egymást, ajkat pittyesztének,
gúnymosolyra vonták arczukat, s büszkén, dölyfösen leültek
egymással szembe. Az Isten szolgája alázatosságról beszélt, nem
hallák; hanem nyaklánczaikat igazgatták és rezgeték tollaikat
fejükön és hátratekintgettek. <span class="pagenum"><a name=
"Page_219" id="Page_219">-219-</a></span></p>
<p>Egy férfi és egy leány léptek az oltárhoz. A férfi szép volt,
fiatal és szegény, a leány éktelen, idejemult és gazdag. Kezöket
egymás kezébe tették az oltár előtt és Isten szent nevére esküdtek,
hogy egymást szeretni fogják…</p>
<p>Ha én oltárképet festenék, nem úgy festeném a megváltót, a mint
ti szoktátok, nem a halál árnyékában, nem a keresztre feszítve,
vérehullóan, elhagyva, elárulva; úgy festeném őt, mint mikor a
Cabbalistákat és a Farizeusokat korbácscsal kezében verte ki a
templom csarnokából!</p>
<p>Kijöttem az Istenházából, nem tudtam imádkozni benne. Mulatni,
kaczagni, az ördögnek áldozni sokaság kell. Ha sírsz, vagy
imádkozol, vonulj magadba. Nincs földiebb tárgy, mint egy emberi
arcz…</p>
<p>Jaj a botránkozónak, de százszor jaj a botránkoztatónak!</p>
<h3>XI.</h3>
<p>Egy embert láttam egykor kivégeztetni. Lopott, rabolt,
gyujtogatott, megérdemelte a halált. Pedig mindnyájan meghalunk és
így mindnyájan megérdemeltük azt; csakhogy nekünk még egy nagy
darab élet is van adva ráadásul e büntetéshez.</p>
<p>Felhagyta az ember magát vinni a vérpadra, alig állt lábain,
eszmélete nem volt többé, végig tekintett a bámuló néptömeg felett,
mely ellepte a mezőt és nézett és tátotta száját, – mennyi fej! és
e sok fej közül egyedül az övé az, melyet nem lesz szabad hordozni
többé.</p>
<p>Közel a vérpadhoz egy ősz öreg ember feküdt, nem sírt, csak
nyögött, szemei véresek voltak, ősz haját homokkal hinté tele, s a
mint ott fetrenge, a népség összerugdalta őt. Hisz ez volt a
kivégzendőnek apja…</p>
<p>Mint nézett a halálra-itélt, mint nézett a távolba, nem jön-e
fehér zászló, a kegyelemparancs. De nem látott semmi fehéret. Le
kelle térdelnie, kezeit hátra köték, haját lenyirták. Még mindig
nézett a távolba, még mindig remélt, végre beköték szemeit, és nem
láta többé semmit. <span class="pagenum"><a name="Page_220" id=
"Page_220">-220-</a></span> Kétségbeesetten feszíté akkor kezein a
kötelet, szét akarta azt szaggatni, de nem engedett az. Erősebben
rántotta, még erősebben, – végre elszakadt, – e perczben gördült le
feje lábaihoz. A vér magasra felszökellt, a hóhért fönn és az ősz
embert alól összefecskendezé, az elszabadult test fejetlenül ugrált
a téren föl s alá hánykódva, két kezével a vérpad szélibe
fogódzott, míg a levágott fő kinyilt szemekkel bámult a bakóra.</p>
<p>És a néptömeg? A néptömeg tombolt örömében…</p>
<p>Másszor egy várost láttam égni. Kiknek házaik égtek, őrülten
futottak alá fel s imádkozának az emberekhez és káromolták az
Istent. Hát ha majd az egész világ fog égni, hogy fognak ezek
jajgatni és ordítani akkor! kiknek pedig semmijök sem égett, azok
összecsoportosultak, összedugták kezeiket, s gyönyörködtek a
fölséges látványban.</p>
<p>S a látvány mindig nagyobbszerű kezde lenni. Tornyok gyulladtak
ki s lángoltak föl az égre, mily nagyszerű szép volt.</p>
<p>Emeletes házban csecsemősírás hallatszik, ajtók és ablakok s
fenn a gerendázat tűzlángban lobogtak. Ekkor egy bátor férfiu
elszántan betört a zsarátnokzáporon keresztül a házba, a népség
kiálta: minő nagylelkű férfi! visszajött, a csecsemőt ugyan nem
hozta ki, de megtömte odabenn zsebeit ezüst és arany szerekkel s
odább állt velök, mily nagylelkűség!</p>
<p class="center">* * *</p>
<p>Pompás temetést láttam. Fáklyavilág kísérte a bársonynyal
bevont, aranyszegekkel kivert koporsót, harsonák éneke siratta a
kimultat, gyertyákat osztogattak és halotti czímereket és fátyolt
minden kísérőnek. Meghordozák a halottat minden piaczon keresztül,
s mikor a temetőbe értek, a megholt özvegye ráborult a koporsóra,
leszállt a sírboltba vele, le akarta magát annyi nép előtt oly szép
drága ruhában a földre vetni és hívni a halált.</p>
<p>Szegény asszony.</p>
<p>Később valakinek eszébe jutott azt mondani, hogy az <span class=
"pagenum"><a name="Page_221" id="Page_221">-221-</a></span> ember
halála nem volt természetes s a holtat ismét felvevék sírjából s
úgy találták, hogy méreggel végeztetett ki a világból.</p>
<p>Az özvegyasszony ezalatt eltünt. Ki sem tudta hová?</p>
<p>Szegény asszony!…</p>
<p>Egyszer zivataros éjszakán a felháborodott tenger egy hajót
temetett gyomrába, egyetlen férfi úszott a villámfénynél a haragos
habokban. A férfi sírva kérte életét a tengertől, mondá neki: hogy
honn síró családja, apró árvái vannak, kiknek kívüle nincs
senkijök. A tenger hideg lény, sem szive, sem lelke, de meg tudta
szánni a siralom fiát, parancsolt szörnyeinek, hogy azt ne
bánthassák s kiveté őt sértetlen a partra. A parton kunyhók voltak
felállítva, e kunyhókban emberek laktak, mely emberek a hozzájok
folyamodó hajótöröttet – megették.</p>
<h3>XII.</h3>
<p>Irtóztatókat szokott lelkem álmodni. Kétségbeejtő, gyötrő
képeket, miket az ébrenlét sem töről ki emlékemből, de mik ott
ragadnak szivemben, újabb, sötétebb képekkel olvadva össze.</p>
<p>Egy óriási hegyet láttam egykor, melynek végtelen látása agyon
fárasztá a gondolatot. Roppant fekete tömeg, alak és idom nélkül,
láthatártalan oceán közepében. Semmi élet, semmi hang nem élt
rajta; oldalain sem fű, sem bokor nem zöldült, csak a vihar vert
oldalához veszni tért hajókat, s hosszú tengerútja felén a
vándorfecske szállt meg vendégnemszerető kopár ormain. Éjenkint a
viharok látogattak el hozzá.</p>
<p>És láttam, mint raktak e hegytetőre zsarnok várurak vastag
sziklavárat, nagy nehéz falakat, sziklába vájt börtönt, nehéz
rostélyokat a keskeny ablakokra. Rabszolgahad, ki embervérrel élt,
lakott e várban, s kínzó ördögök, kik bor helyett emberkönyűket
ittak, s Isten nevében átkokat követtek el. – – És elveszének mind.
– – <span class="pagenum"><a name="Page_222" id=
"Page_222">-222-</a></span> Mert élő volt a hegy. Gyomrában élő
lángok laktak, s mikor nem tűrheté, melylyel elhalmozák,
megrázkódék, kirombola, tüzével leszórta a rabszolgaság tanyáját
fejéről, s haragja megolvadt ércztüzével urat és szolgákat mélyen
eltemetett.</p>
<p>Még azután századok lefolyásáig hányt önvállaira lángokat, s a
tengert maga körül tűzpatakokkal forralá fel, s nagy égő köveket
dobált fel az égre, mely egykor menykövekkel sujtolá. Aztán kihűlt,
lecsillapult dühe, kiégtek égre támadt lángjai, s most ottan áll a
tengersivatag közepén, magánosan, testvértelenül, kopaszon. Olykor
nehéz füst üli ormait, mit a vihar kanyargva kapkod szét a légbe, s
magános éjeiben megrázkódik, megmozdul, mélyen dörg – s
elcsendesül.</p>
<p class="center">* * *</p>
<p>Másszor azt álmodám, hogy megöltem magamat.</p>
<p>Megátkozám az életet és a halált, a napot és éjszakát, a
bölcsőt, melyben ringattak, s a temetőárkot, melybe majd ledobnak,
mindent, a mi él és mozog, azon kebeltől, mely fölnevelt, a sír
férgeig, a mely meg fog rágni, s szivembe döftem az éles kést.
Omolt a vér, a mint kihúztam belőle. A föld megitta véremet, s
mikor a végső csepp vér kifolyt, a szív megállt, tárt ajtó rajta a
seb, reszketve jött elő a lélek mezitelenül, remegve, halaványan. S
megállt a sebnek néma piros száján, s mint a madár, a kit anyja
elhagyott, bágyadtan, erőtlenül maradt ott ülve, várva a halál bús
angyalát, a ki majd elvezesse azon sötétlő ország ajtajáig, mit élő
szem még nem látott meg soha.</p>
<p>Várt, várt, a nemtő nem jött érte.</p>
<p>Alatta olykor meg-megrángatózott a sebhelyes tetem, megnyiltak
fájdalmasan a halvány ajkak és a pirosló seb. A nemtő nem jött, ki
őt elvezesse és megmutassa neki leendő lakhelyét, azon helyet, hol
ezután élni fog.</p>
<p>Megindult végre kalauztalan, nem tudva, hova szálljon le a
széles, végtelen világban? Hideg volt, merre ment; <span class=
"pagenum"><a name="Page_223" id="Page_223">-223-</a></span>
ismeretlen vad árnyakkal volt találkozása, kik holt szemeikkel
merőn bámultak rá és nem szólíták meg. Sorra járta a csillagokat,
egy sem volt hazája; minden élethagyott testet fölkeresett, egy sem
fogadta be, egy sem volt az övé. Kereste a menyet, kereste a
poklot, de nem talált rájok. Örök bujdosásra volt
elkárhoztatva.</p>
<p>És vándorolt. Nem volt rá nézve többé idő: a földön túl
nincsenek évek és napok, csak a rettenetes örökkévalóság.</p>
<p>Ment, ment. Hideg szél szárnya vitte. Sötét föllegek kísérték,
vakító napok ragyogtak elé idegen, nem melegítő világgal,
ismeretlen holdak, ismeretlen földek kerengték körül. Megölelte a
hulló csillagot, hogy vele együtt semmivé lehessen, – a csillag
meghalt, de ő élve maradt. Versenyt futott az égő üstökösökkel, kit
átkos útja kívül kergetett a világ határán. Századokig, ezredekig
járták meg ez útat, mire visszatértek, az örökkévalóságból még egy
percz sem mult el.</p>
<p>Kiáltani akart az Istenhez, és nem voltak szavai!…</p>
<p>… Oh örökélet, legrettentőbb eszméje az emberi szívnek, te
kezdet és végnélküli iszonyú lény, mily kínzó még álomnak is a te
képed!</p>
<p class="center">* * *</p>
<p>Egykor pedig azt álmodám, hogy a föld megfagyott.</p>
<p>Meg volt rá érve. Megvénült, kiégett. Rég elfelejté a napot,
melyen született; el a népeket, miket egykor szült és ismét
benyelt, a pyramidokat rég eltemette a homok, maguk a mumiák is
elrohadtak. Nem lehetett a kerek földön sírt ásni, melyben már
egykor halott ne lett volna, nem egy követ letenni, hol egykor már
város ne lett volna.</p>
<p>És kietlen, puszta volt a föld minden határa. Az ember mindent
kiirtott róla, a mi él. Erdők, virágok és az állatok ezer nemei nem
léteztek többé, csak az ember és annak kevélysége. <span class=
"pagenum"><a name="Page_224" id="Page_224">-224-</a></span></p>
<p>Dicsekvés lett a vétek, az erény szégyen és bünhődés tárgya,
jutalmat kapott a gyilkos, kigyófulánkot a jóltevő, s mentül
törpébb lett az emberi nem, annál magasabbra emelte arczát és
tagadta teremtőjét, az Istent.</p>
<p>Nem álltak templomok sehol; nem imádkozott senki,
felvilágosultnak nevezte magát a kerek föld népe.</p>
<p>Csak egyetlen ember élt még, kinek lelkében Isten neve lakott,
ez egy emberért élt még a világ, ez egyért kimélte meg a földet az
Isten.</p>
<p>De ráakadtak embertársai.</p>
<p>Kínpadra vonták, töviskoszorút nyomtak fejébe, szegeket vertek
körmei alá, hogy mondja velök együtt: nincsen Isten.</p>
<p>És az ember erős hittel mondá: «van Isten» és meghalt a hóhér
kezében.</p>
<p>Ekkor máglyára hurczolták őt, hogy megégessék, midőn az élő
föld, teremtője «ne legyen» szavára, fölszínétől magva közepéig
keresztül fagyott és minden tűz kialudt rajta, a két pólus jege
közepén összeért.</p>
<p>Ugyan ekkor két roppant hajóhad csatázott a tengeren. Két
leghatalmasabb királya a földnek harczolt a fölött, hogy melyiket
illeti közülök az isteni név, midőn a tenger hirtelen fenékig jéggé
merevült.</p>
<p>Fehér, sápadt lett a föld köröskörül. A nap nem csalt ki több
meleget belőle, mély, süket hallgatás lett úr körül rajta, e síri
hallgatásban, e jéghegyek közt, e halott világban bujdostam én egy
országból a másikba, egyik kietlen, hangtalan vidékből a másikba,
mint utolsó, egyedül maradott lakója a földnek, mely élethagyottan,
holdsápadtan függött a fekete égen, holt csillaga a kerek
mindenségnek.</p>
<p class="center">* * *</p>
<p>Egy apa fiát átkozta meg.</p>
<p>Tele volt csillaggal az ég, tele volt hóval a föld. A vén ősz
ember fehér haját lobogtatta a szél.</p>
<p>Kilenczven év fehéríté meg e hajakat. <span class=
"pagenum"><a name="Page_225" id="Page_225">-225-</a></span></p>
<p>És becsületben őszültek meg azok.</p>
<p>Egyetlen fia volt az ősz apának, ki e becsületben megőszült
fürtökre gyalázatot hozott… Hazáját árulta el.</p>
<p>És az apa kirohant a hideg, fagyos éjszakába, s égre emelt
kézzel kiálta gyilkos átkokat egyetlen fiára. Szava túldörgé a
vihar ordítását. A csillagok szemei kápráztak.</p>
<p>– Légy elátkozott! kiálta vért sírva két szeméből.</p>
<p>És az ég millió csillagai közül egy megindult e szó után
helyéről s sziporkázva szaladt végig az égen és aláhullt.</p>
<p>Az ember leátkozta helyéről fia őrcsillagát.</p>
<p class="center">* * *</p>
<p>Ilyen látások kisértenek meg álmaimban.</p>
<p>De az ébrenlét semmivel sem jobb.</p>
<p>Oh, hányszor látogat meg ez a fekete kép, e néma száj, e
beszédes arcz, e titkos sejtelem, melynek emberi ajk még nem mondta
ki nevét.</p>
<p>Olykor éjnek éjén fölver álmaimból, hogy megmutassa az égen ama
vérfoltokat, miket kívülem senki nem lát, dúlt arczokat, kik
engemet ismernek, de kiket én nem ismerek, – mély örvénynyilásokat
a földben, miknek ingó szélén állok.</p>
<p>Egy tengerszem van az erdők mélyében, sötétzöld, ki nem apadó,
fenéktelen tó, mely mindig sima, soha hulláma nincs. Ha olykor a
sziklapartról e tóba letekintek, iszonyú arcz tekint rám vissza
onnét ijesztő rémtekintettel, kuszáltak hajai, de arcza vonásai még
kuszáltabbak, szemei, mint a léleklátóé. Naponkint elmegyek ez
arczot megnézni, s mikor megláttam azt, rohanva futok el onnan
ismét, hogy utol ne érjen… Saját arczom viszfénye az.</p>
<p>Néha úgy érzem, mintha látatlan ajk lehelne legszorosb közelről
hideg sóhajtást arczomra, oly hideget, hogy szívem megáll bele,
vagy el nem vonható titkos ujj mutat rám, felém fordúlva, bárhova
kerüljek, s kisérve, mint a mágnes az éjszakot, hogy lelkem
rángatódzik bele, mint a kigyó levágott farka, mely naplementig
életben marad. <span class="pagenum"><a name="Page_226" id=
"Page_226">-226-</a></span></p>
<p>Majd mintha repülnék. Rohanok egyedül határtalan síkon, sötétlő
fellegek között, hol már csillag sem jár, hol a világnak vége van s
kezdődik az örökkétartó semmi. Onnét ismét a földre hullok…</p>
<p>Vad, gyötrő sejtelem, mit látogatsz meg annyiszor?</p>
<h3>XIII.</h3>
<p>Halál, halál…</p>
<p>Egy idő óta szüntelen a halál eszméi bántanak.</p>
<p>Tán érzi lelkem közeledtét e szomorú angyalnak.</p>
<p>Olykor önkénytelen megborzadok, azt mondják, hogy ilyenkor a
halál ugorja át az embert, a mint számítja főről főre a
tizenharmadikat. Ha tudnám, mily sorban vagyunk nála fölirva?</p>
<p class="center">* * *</p>
<p>Egykor egy szép leányt láttam halottan feküdni. Milyen mosolygó
volt rajt a halál képe. A halál képe nyájas kép.</p>
<p>Ki félné arczodat oh megnyugtató angyala az emberiségnek? A kit
te megölelsz, nem sír többé. Örökre megpihen. Védője vagy te az
üldözöttnek, te rajtad túl nem üldöz ember embert. Rövid fájdalom
előz meg, ez a fájdalom is az életé. Határidőn belől nincs
szenvedés, csak boldog álmak, – hosszú csöndes álmak…</p>
<p class="center">* * *</p>
<p>S mi volna abban rossz?</p>
<p>Oly szép hazában lakni, mint az ég? Angyalok énekét hallani s
azt, kit lelkünk szeret, ölelni elválástalanul, örökké. Kéz kézben
körülrepdesni a csillagokat, a jótetteknek édes emlékire nyugtatni
le gond nem ismerő fejünket. És azt a kéjt, mit érez az emberi
lélek, midőn az első csókban lelkének másik felét magához szíja,
örökké édesen élvezni ott. És hinni és meg nem csalatni. Nem
vonzatni a föld felé semmi fájdalom súlyától.</p>
<p>Mi volna abban rossz? <span class="pagenum"><a name="Page_227"
id="Page_227">-227-</a></span></p>
<p>Szomorú ország a halottaké.</p>
<p>Kik ide sorba temetve vannak, mily gazdagok lehettek egykor!
Hogy ragyogott rajtok arany és drágakő és a büszkeség arcza! Mily
nagyra lehettek zsellérhatalmukkal s kölcsönvett lelki erejükben
milyen elbizottak. Koldusok most, egyik oly hideg, mint a
másik.</p>
<p>Éjféleken bús szél keletkezik, mely fölveri a holtak álmait,
magukra terítik halotti lepedőjöket, mennek búval, bánattal bejárni
a világot, melyből ki vannak zárva. Bezörgetnek a házak ablakain,
melyekben egykor laktanak; az ágyat, melyben feküdtek, fölkeresik;
az asztalról, melynél életökben ültek, fölszedik a rajt feledt
morzsákat, s kik porrá omlának, azoknak hamvait a szél ragadja fel,
s mint nehéz sírbolti leheletet, végig fújja az alvó termeken…</p>
<p>Ember vigadj! ki tudja meddig élsz. A halál után nincsen
vigalom!…</p>
<p class="center">* * *</p>
<p>Ezek voltak a misantrop utolsó sorai. Könyvnélkül tanultam meg
azokat, bár most felejteni tudnám!</p>
<p>Az embert önkeze teszi legszerencsétlenebbé, s ki valaha e
gondolatra rá jött, hogy minden szenvedést emberi kéz, emberi fő
teremte, e fájdalmából ki nem gyógyul soha.</p>
<h2>AZ ERDŐK LEÁNYA.</h2>
<h3>I.</h3>
<p>Három ifju lovag ült együtt a kastély erkélyén. Kettő közülök
közönséges alak, kikre nincs miért figyelmet fordítani, a harmadik
a kastély ura. Darvai Ernő szép szőke fiatal ember, ki az alatt,
míg társai koczkáznak, mesélnek és kaczagnak, az erkélyen
kihajolva, a távol kéklő erdőkre bámul.</p>
<p>Az erdők felől egy lovag közelít csatlósával a kastély
<span class="pagenum"><a name="Page_228" id=
"Page_228">-228-</a></span> felé, az ifju tétova szemei csak akkor
veszik észre, mikor a hallható lódobogás figyelmezteté rá, kezével
mosolyogva int neki, azután csodálkozva csapja össze kezét, s a
mint a jövevény nagy sietve vágtat be a kapu alá, társaihoz fordul
kaczagva:</p>
<p>– Tamás megjött, de nemcsak hogy medvét nem hozott, hanem még a
kutyákat is mind ott hagyta.</p>
<p>Erre megnyilik a terem ajtaja, s a sárosan, csatakosan belépőt
egyszerre háromszorosan üdvözli azon kaczaj közt tett kérdés, hogy
hol maradtak az ebek?</p>
<p>– Hagyjatok békét, kiált mérgesen az érkező, levágva magát egy
karszékre, s hevesen szórja le magáról kalapot, keztyűt és
vadászkürtöt. Medvére mentem és ördögre akadtam, minden kutyámat
agyon verte.</p>
<p>– Kicsoda? Micsoda? kérdezék össze-vissza.</p>
<p>– Mit én tudom! Valami emberi medve, vagy erdei manó, vagy görög
istenasszony. Fogalmam nincs róla, hogy micsoda?</p>
<p>– Beszélj okosabban.</p>
<p>– Jó volna, ha tudnék. A mint a zuhatag alját elkezdtem hajtani,
hirtelen egy gyönyörű medve szökik föl kopóim előtt, oly nagy, a
minőt még életemben soha sem láttam. Szőre nem volt oly molyette,
gubanczos, mint más medvéké szokott lenni, a kik teli heverik
magukat bojtorjánnal, hanem szép fényes, fekete, mintha mindennap
fésülnék. «Hajrá!» kiáltok megörülve kopóimnak, azok elkezdik
sarkalni, a medve nem áll velök csatába, hanem fut sebesen fölfelé
a vizesési sziklának, a hova lehetetlen lóval utána menni. Én
leszállva lovamról, veszem fegyveremet, s rohanok utána, s tüskén,
bozóton üldözöm, míg végre a medve barlangjához érve, oda éktelen
ordítással beszökik. E pillanatban valami csoda lép elő a
barlangból, csodának nevezem, mert más nevet nem tudok neki adni,
egy leányalak, egy embernek maszkirozott fenevad, egy pokolbeli
dæmon a legszebb angyalarczczal, egy holtnak hirdetett félisten,
egy elveszett gyermek, <span class="pagenum"><a name="Page_229" id=
"Page_229">-229-</a></span> kit medvék neveltek, magas, idegzetes,
karcsú; szemekkel, mint a villámló éjszaka s kezében egy akkora
husánggal, hogy nekem két kézre is adna mit czepelni. Rögtöni
meglepetésemet még ebeim is oszták, elhallgatva egy perczre a nem
várt királyi vad előtt; abban a pillanatban a csodás bestia
vadállati ordítással rohant rájok, s buzogányával, mit úgy
forgatott kezében, mint hölgyeink a legyezőt, három percz alatt
mind egy lábig agyon verte. A medve ez alatt egyre ordított a
barlangban, de nem jött elő, hanem hagyta egyedül végezni a harczot
ennek az ördögök leányának. E pillanatban azon eszme vett erőt
agyamon, hogy ez alak nem ember, hanem vadállat s tán ijedtségnek
sem szégyenlem nevezni azon érzést, mely ekkor elfogott,
fegyveremet ragadtam, czéloztam és rálőttem. Reszkető kezem nem
talált, de a ráintézett lövésre felsikoltott a leány, s ijedten
hátra tántorodék. De már e sikoltás emberi hang volt, s az ijedtség
egészen emberi vonalmakat adott arczának, úgy hogy én megborzadva
ejtém ki kezemből a fegyvert, érezve, hogy ez nem vadászat többé,
hanem gyilkosság. Ő visszafutott előlem barlangjába, én pedig az
egész úton azon törtem fejemet, hogy álmodtam-e, vagy ébren láttam
ez alakot.</p>
<p>– Valami elveszett gyermek lehet, mondá egyike a lovagoknak, kit
a medvék megtaláltak, s a helyett, hogy megették volna,
felnevelték. Ha szoptatós vad talál meg kis gyermeket, rendesen nem
szokta bántani, hanem haza viszi kölykei közé, s magáénak
fogadja.</p>
<p>– Hajtó vadászatot kellene rá tartani, szólt a másik, s valahogy
hálóval elfogni, mindenesetre emancipálni kellene a medvék
társaságából.</p>
<p>Legutoljára szólt bele Darvai.</p>
<p>– Szép-e? kérdezé kaczérul.</p>
<p>– Csoda szép! magasztalá a vadász, a minő neméhez a női
szépségnek még nem vagyunk szokva. Termet, idomzatok, arczvonalok
minden tökéletes rajta.</p>
<p>– Jó, ne rontsd el leirásoddal a való hatását. <span class=
"pagenum"><a name="Page_230" id="Page_230">-230-</a></span></p>
<p>– Tán magad akarod látni?</p>
<p>– Látni és legyőzni, mondá Ernő büszkén és önhitten.</p>
<p>– Vigyázz magadra, e lény a vadállatok közé tartozik, kik
fogaikat és körmeiket használni tudják.</p>
<p>– Ha nő, ismerem ellene a fegyvereket, s ha vadállat is, himje
láttára meg kell szelidülnie.</p>
<p>– Az ördögbe, mormogá a vadász, hímje volnék én is, s
elkergetett.</p>
<p>– Ah barátom, a nőfarkas is válogató, te csak medvéket ijeszteni
vagy már jó, nem nőket szelidíteni. Annál inkább, minthogy rá is
lőttél. Ha rá akadok, tizet teszek egyre, hogy el is hozom.</p>
<p>– Ne felejtsd el, viszonzá csipősen a vadász, hogy medvéje is
van, a ki tán medvének épen olyan szép, mint te grófnak, s lehet,
hogy a medve szerelemféltő.</p>
<p>– Akkor megölöm a medvét s elhozom a leányt, úgy is sok ember
szeretőjét csábítottam már el, még csak medvéét nem. Ki tartja a
fogadást?</p>
<h3>II.</h3>
<p>Még sötét van mindenütt, – a csillagok égnek, emberek alszanak,
s már a Tátra legmagasabb csúcsán piroslik a hajnal fénye, mikor
maga a nap még a tengerek alatt jár.</p>
<p>A magas csúcs hófedett alakja rózsaszinűen jelen meg a múló
éjszakában, a feketekék csillagzatos éggel csodás ellentétben.</p>
<p>De lent a völgyben még ködös éjszaka van, még ott tán egy óra
mulva lesz reggel.</p>
<p>Mélyen, mélyen, sziklák lábainál, beárnyékozva kietlen fenyő
rengetegtől, van egy tó, egy fekete vízmedencze, bele düledező vén
fenyőfák usztatják benne örök lombjaikat. A sziklák meredeken,
magasan emelkednek föl körüle, még alulról is szédítő rájok
föltekinteni.</p>
<p>A tóból egy folyam ered, távolabb útat tör magának a sziklák
között, s száz ölnyi mélységbe menydörögve <span class=
"pagenum"><a name="Page_231" id="Page_231">-231-</a></span> rohan
alá, fehér köddé, fehér habbá törve, mire leér. A sötétben csak a
küzdő, tomboló zúgás hallik, a mint a dühös vízroham ostromolja a
sziklákat, minden században le-letörve egyet, maga a folyam a
völgyi ködben és az éjszakában elenyészik.</p>
<p>A havasi csúcs mindig világosabb, majd bibor, majd aranyszinű,
az éj árnyékai lejebb húzódnak a völgybe, és úgy tetszik, mintha
ott összejőnének s még sötétebbé tennék annak éjszakáját.</p>
<p>A tájak, az alakok körrajzai már látszanak, de még minden
feketén. A sziklák, az erdők fái, mind feketék, éjszinűek, és a tó,
mely alakjaikat visszaadja, olyan, mint az a fekete tükör, melyből
a bűvész a jövendőket nézi.</p>
<p>Csak alant, a szakadékban látszik valami fehér köd, valami
kígyózó fehér habsugár, mely örök zúgással rohan le a völgybe, nem
hagyva soha egészen elnyugodni, elfeketülni az éjszakát.</p>
<p>Hirtelen, mint egy ébredő istenség, kivillanik a nap az útját
elálló ormok mögül, az éjszaka elvész, elenyészik, a tűzisten egy
tekintetére a fekete tárgyak ezer színt öltenek. A fekete fák ős
zöld lombjaikkal tünnek ismét elő, kék és liliomszín a gránitos
szikla, néhol, a mint a kén kiverte magát rajta, vagy hol a
czinóber zegzúgos erei látszanak, vagy a hol a moha fogamzott meg,
a hasadékokban sárga, piros és zöld foltokkal terhelve.</p>
<p>A fekete tóban a napsugár ragyog, s honnan a földalatti víz
fölveti magát, kilencz helyen a bugyogó forrás smaragdszínt játszik
benne.</p>
<p>Virág nyílik minden nyomon. Kékellő csengetyűk, piros havasi
rózsák rengnek a folyam medre felett, s hullatják a vízbe illatos
leveleiket, s a habbá tört folyam hófehér ködéből, mint a nap
teremtő sugára, bűbájos szivárvány emelkedik elő tündöklő hét
szinével s diadalívként hajol a vízzuhatag egyik partjától a
másikig.</p>
<p>Ilyen lehetett a percz, midőn az alvó mindenség felett először
hangzott a szó: «legyen világosság». <span class="pagenum"><a name=
"Page_232" id="Page_232">-232-</a></span></p>
<p>A táj megnépesült illatos virággal, zengő madarakkal, minden,
minden gyönyörre látszik teremtve lenni; – ilyen lehetett a percz,
midőn elhatározá az úr, hogy e mindenségnek legyen királya, legyen
ember!</p>
<p>… És ime – mi alak jelenik meg a vadrózsákkal ölelkező
fenyőbokrok közül?</p>
<p>Egy nő?… Egy tündér? vagy elvadult leányzó, kit anyja kidobott a
vadaknak, s azok fölnevelték, – szépnek, erősnek, vadállatnak?</p>
<p>Körültekint a vad, ragyogó szemekkel; mozdulatai vadak,
délczegek, mint leopárdé; a nap, ég, virágok, minden mosolyogni
látszik reá, hirtelen elsimul arczáról a szilaj kifejezés, valami
szelidebb tekintet, hasonlatos a mosolyhoz, vagy a hála
kifejezéséhez, derül föl rajta, keblén összeteszi két kezét, s a
mint végig tekint a dicső mindenségen, s szemeivel végre a napba
néz bele, el nem vakulva fényétől, kebléről fohász szakad fel,
elküldve az ismeretlen szellem oltárára.</p>
<p>Megérté-e azt a varázsbeszédet, mivel a természet szól teremtett
lényeihez, mit az erdei madár s minden magasabb lélek, ki nem
tagadta meg jobb érzéseit, megért? Míg testét vadállatok bőre
ruházza, míg nyelve azok egyszerű kiáltásait beszéli, a szív ember
szíve, és a lélek Isten lehellete maradt-e belül?</p>
<p>Ott megáll a zuhatag előtt. Leveti egyszerű leplét, mit vidra
viselt ő előtte. Gazdag haját, mely borostyánindával volt csomóba
felkötve, lebontja, az végig hull térdig érő gazdag hullámzatban
idomzatos testén, melynek minden tagja oly tökéletes, a mint ez az
Isten kezéből legelőször kijött.</p>
<p>Azután a habzó permeteg alá lép, egészséges testét a porrátört
víz jéghideg harmatába fürösztve, s a mint ott áll a hófehér köd
közepében, alakja könnyű rózsapírral belehelve, égő arczával s
felemelt kezeivel, vágyva, ismeretlen kéjjel fogva a ráömlő
habcseppeket, az égő szivárvány közepett, mely glóriaként fogja őt
körül, a völgyfenék <span class="pagenum"><a name="Page_233" id=
"Page_233">-233-</a></span> sziklás torkolatából, a sötét fenyvesek
közül, egy férfi alakja tünik elő.</p>
<p>A vadász egy perczre mozdulatlanná varázsolva állott meg a
tünemény előtt, nem így a vad.</p>
<p>A mint megpillantá üldözőjét, a vadmadáréhoz hasonló kiáltással
szökött ki a víz medréből, s mintha valami állatontúli ösztön
sugallta volna neki, hogy nem az élet, hanem az életnél becsesebb
tulajdon az, mit most védenie kell; mielőtt elfutott volna, előbb
egyszerű öltözetét kapja hirtelen magára s azután vadszilaj
tekintetet vetve háta mögé, rohant az erdőnek.</p>
<p>A vadász utána. Felhevülten, elbűvölve üldözte a tüneményt.
Rohant sziklákon, bokrokon keresztűl eszeveszetten, nem látva a
veszélyt, csak a bűbájos alakot, mely bele vezeti.</p>
<p>Az pedig futott előle, sebesen, mint az őz. Futó lábai alatt
alig hajlott meg a fű. Szikláról sziklára szökellt. Minden izma
aczélból látszott alkotva lenni. A vadász messze maradt el tőle. A
leány nemsokára a berkek sűrűjébe érve, ott a bokrok között eltünt
a vadász szemei elől, ki őt még mindig nem szűnt meg üldözni.</p>
<p>Azonban épen a sűrű berek, mi annyiszor volt menhelye, lőn ez
egyszer árúlójává, hosszú leeresztett haja, mit meglepetésében
elmulaszta újra tekercsbe kötni, mindenütt fennakadt a gátló cserje
között, ha egy helyütt kibontá, másutt érzé magát megfogva, s
mentül inkább sietett szabadulni, annál inkább bebonyolítá magát
sűrű, hosszú hajfürteivel.</p>
<p>Már hallá a futva közelgő vadász lihegését, ki észrevéve vadja
vergődését, kétszeres erővel sietett azt ott lephetni, mielőtt újra
kiszabadíthatná magát, s mint a madár, melynek csak tollát fogta
meg a tőr, elvadult méreggel tépte vissza haját a nyüzsgő tövisek
közől, s azt kezével keblén összefogva, oldalvást kiugrott a
berekből, s keresztben futott el a vadász előtt, visszatartva a
zuhatag felé, mely itt két egyenlő magasságú sziklafal között
rohanva <span class="pagenum"><a name="Page_234" id=
"Page_234">-234-</a></span> végig, egy szakadékot képezett, a mely
messziről elég keskenynek látszott arra, hogy egy kétségbeesett
szökéssel át lehessen egyik partjáról a másikra ugrani.</p>
<p>Azonban, a mint a sziklapárkányra ért, hirtelen visszahökkent a
leány. A két szikla legalább hat ölnyire volt egymástól. Közöttök
ötven ölnyi mélységben zúgva rohant a bérczi folyam, s alant egy
szélesebb medenczében megtorlódva tajtékozó tavat képezett, melyből
egy keskeny szakadékon át azután megint oly dühvel, oly erőszakkal
rohant alább alább, szikláról sziklára.</p>
<p>Kétségbeesve fordult innen is vissza, végig futott a
sziklapárkányon, valami rést keresve, melyen lefuthasson rajta.
Mindenütt meredek volt az, mint a fal, a fehér követ simára
köszörülte a rohanó zuhatag, mely ezredek óta váj magának medret a
kemény, szilárd kőben, hol csak itt-ott kapaszkodott meg egy-egy
csenevészett tamarik- vagy gyalogfenyő-bokor.</p>
<p>A vadász már közelgett menekülni nem tudó vadja felé. Ez lihegve
jártatá villogó szemeit köröskörül. Látta, hogy nincs menekülés.
Letekinte az alatta mélyedő örvénybe, a folyam tajtékot hányva
rohant le a tóba, a kiálló sziklákat el-eltemette a feltorló
hullám, úgy ordított, úgy csatázott oda lenn ez az örökké élő
szörnyeteg. Az élet ösztöne visszarántá őt az örvény széléről. Égő
szemekkel közelge a vadász, kitárt karjai elzártak minden
menekülést az üldözött elől. Reszketni látszott a kéjtől, az
örömtől.</p>
<p>Mint a fészkén lepett sas fordult ekkor felé kétségbeesetten a
bájoló fenevad. Félig hátra hajolva, ellenére szegzett hiúz
szemekkel, szökésre készen várta azt, behorgasztott ujjait a
csatára készülő keselyű körmeihez hasonlóan a közelgő arczának
irányozva.</p>
<p>De ez nem gondolt a leány kezével, nem védte magát ellene, hanem
a mint hozzá ért, hirtelen átölelte annak karcsú derekát, s hevesen
magához ragadva, azon pillanatban vérpiros ajkára egy égő csókot
nyomott.</p>
<p>A leány, kinek arcza egy percz előtt lángba volt borulva,
<span class="pagenum"><a name="Page_235" id=
"Page_235">-235-</a></span> hirtelen elhalványult, fölemelt karjai
lankadtan estek le üldözője vállaira, de a következő pillanatban
még egyszer oly vad hőség futotta el arczát, és minden tagjait,
vad, leopárdi vonaglással feszíté ki magát az őt ölelve tartó karok
közől, s üldözőjét egy dühös taszítással elhajítva magától, vakon,
eszeveszetten a mélységbe leugrott.</p>
<p>Üldözője, a szőke ifju, rémült kiáltással kapott utána; késő
volt. Megdermedten állt meg a sziklapárkányon, elveszett zsákmánya
után tekintve.</p>
<p>A sziklaoldalból néhány tamarikbokor nőtt ki, a szédelgő mélység
fölött tengődve. Ezeknek egyikében fennakadt az eső leány, s
szédült bukásában öntudatlanul ragadta meg annak egyik ágát, mely
egy pillanatra meggátolta további esését. E pillanat elég volt
arra, hogy eszméletét visszanyerje. Hirtelen széttekintett. Alatta
közvetlenül a kiálló hegyes sziklák, miken szét kell zúzatnia ha
leesik, néhány lépéssel odább a zuhatag által képezett meder,
melynek tajtékozó habjai tombolva csapódnak fel a sziklára. A
tamarikfa gyökerei alig voltak belenőve a sziklahasadékba, s a
fergeteg által oda vert porhanyó föld a rázástól kezdett alá
hullani.</p>
<p>Ernő, az ifju üldöző, már látta oda fenn, mint válnak el a bokor
gyökerei sziklás tartalékjoktól, a bokor mindig alább hajlik, az
ágak recsegnek.</p>
<p>– Isten segíts! kiálta kétségbeesetten, térdre hullva.</p>
<p>A leány föltekintett e sikoltásra. Nem érté a szót, de látta az
eleven kétségbeesést üldözője ajkán, ki őrült bánattal nézett le
rája, a könyet szemében, a sápadtságot arczán, s szelíden tekinte
föl rá újolag, mintegy biztatólag, azután hirtelen összehúzta
magát, egy villanó pillanatot vetett fel a bokorra, s azon
perczben, midőn az már szakadni készült terhével együtt a
mélységbe, mindkét lábával egy elastikus lökést adott testének, s
bámulatos ügyességgel pattant le a szikla oldaláról, ívet képezve
szökésével az alatta meredő csúcsok felett a hullámzó tó medréig,
melynek tajtékos kék vizei összecsapódtak felette. <span class=
"pagenum"><a name="Page_236" id="Page_236">-236-</a></span></p>
<p>Ernő lélekzetfojtottan nézett utána a sziklapárkányról. Néhány
pillanat múlva ismét megjelent a leány a víz felett, küzdve a
haragos hullámmal, mely hol fölveté, hol elmeríté újra. Nem sokára
kiért a tulsó partra a tomboló örvény vészei közül, ott leült egy
terebélyes fa alá, hosszú haját kiteríté a forrón sütő napra, s ott
maradt eldőlve a virágos fűben, gyakran föltekintett a tulsó parton
álló ifjura, kitől nem félhetett többé, a köztük elrohanó vizesés
nem hagyta őt átjönni, és a kitől még sem futott odább, hanem ott
maradt őt nézve, soha nem ismert kiváncsisággal, s játszadozott
hosszú sűrű hajával, melyet a napsugárban szárítgatott.</p>
<p>Amaz pedig ott túl őrjöngött, őt ekként látva és hozzá nem
juthatva.</p>
<h3>III.</h3>
<p>A holdnak nagy udvara volt az égen, egy nagy széles fényes
gyűrű, mit a bűbájos égi vándor maga körül vont az égen. E fényes
körön belől ezüstkéknek látszott az ég, a csillagok kifénylettek
belőle rezgő pillogásaikkal, túl a fényövön alaktalan köd
borongott, s a gomolygó szürke gőz körülhullámozta a bűbájos
ragyogó kört, sehol sem törhetve át rajta; a halvány csillag
varázsudvara köréből sápadt, kisérteti fénynyel tekinte alá a
kietlen tájékra.</p>
<p>Szakadékos bazalthegyek oldalában egy leégett erdő helye
látszik, mit az itteni gazdálkodási mód szerint fel szoktak
gyujtani s a hamu által termékenynyé lett földet első évben bevetik
tatárkával, másodikban zabbal, a harmadikban már nem teremne
semmit, akkor ismét elhagyják, míg újra megnő rajta fa és
bokor.</p>
<p>A fekete égett törzsökök körül szerte hajtásnak indult a zöldülő
bokor, s a földet belepő kékes hamu körül tövises, gubanczos
növények magzottak föl.</p>
<p>Messze és közel nem látni egyebet, mint az egymásba fonódott
mahola és iszalag indáit, a törpe nyárfát ezüst leveleivel, itt-ott
mered csak elő az embermagas bozótból <span class=
"pagenum"><a name="Page_237" id="Page_237">-237-</a></span> egy-egy
fekete fatörzs, mely csak félig égett le, s melynek derekára most a
vadszeder futott köröskörül.</p>
<p>A hegyekről alárohanó szél ijedelmesen fut végig a tájon, nem
találva tárgyat sehol, mely vele megküzdjön, a rémes szélfuvásban
mintha távoli gyermeksikoltás és vadállatok bömbölése
hallatnék.</p>
<p>Mint valami kisértetes tünemény, három alak fut egymás után a
csalitos, harasztos avarban. Elől egy gyermek, ki a kétségbeesés
ijedelmével rohan a sűrű bokrokon keresztül, sikoltása végig
hangzik a határtalan kietlenen, utána egy nagy fenevad, egy fényes,
lomposszőrű medve, ügető, hánykódó futással, s futása közben
morogva, duzzogva, bömbölve, és leghátul egy magas délczeg női
alak, kit, mintha szárnyak vinnének, oly sebesen vágtat a két
előbbi alak után, a szél elmarad mögötte, olykor hosszas
füttyentése hallik, a vadmadáréhoz hasonló.</p>
<p>Az embertelen csöndes éjben elhangzik sikoltás, bömbölés és
fütyülés, a szélzúgás összemossa mind a hármat.</p>
<p>A futók közti tér mindinkább rövidül, az üldözött gyermek elesik
a földre, két ugrással a vadállat utolérte, s egyik iszonyú talpát
nyakára téve, elkezdé körül szaglálni. A gyermek behúnyta szemét,
lélekzetét elfojtá, megmerevedett; a medve orrát szájához tartá:
leste, hogy fog-e lélekzeni? E perczben ott termett a magas, csodás
női alak, kinek a medve ismerő, örvendő nyihogással adott helyet,
ki azonban szilaj erővel ragadta meg mindkét kezével a medve nyakán
a bőrt, s azt elrántva onnan, a bozótos tüskebokrok közé
taszította, s azzal odaugrott a gyermekhez, azt felkapta ölébe és
kebléhez szorítá.</p>
<p>A medve azonban éhes boszúval rohant a leánynak, félretéve
minden korábbi ismeretséget, felállt két lábra, s vérengző torkát
feltátva, bőgve rohant zsákmánya elrablására. A leány büszke
daczczal tett egy lépést felé, s míg egy kezével a gyermeket tartá
ölében, ideges jobbját a vadállat torkába taszítá, s egy futó
pillanat alatt, megragadva annak nyelvét, lába elé vágta a földre,
s vad, bátor mozdulattal <span class="pagenum"><a name="Page_238"
id="Page_238">-238-</a></span> hágott fejére, s valami szemrehányó
állati hangot szólt hozzá, mire a fenevad nyöszörögve,
meghunyászkodva simult elé, a fejére taposott lábat nyalogatva,
mint egy eb.</p>
<p>A leány lehajolt hozzá, megsimogatta fejét, azután az ölébe vett
gyermeket ölelgeté összevissza, ki még mindig aléltan feküdt karjai
között, s szólt hozzá ismeretlen biztató hangokat.</p>
<p>A medve körülnyalta száját, s azután magát megadva, dömmögve
czammogott a leány után, ki az ölébe vett gyermeket hízelegve,
csókolgatva élesztgeté s vitte magával, ismeretlen állati
gyöngédséggel nyögdécselve hozzá, hangokon, minő a
galambturbékolás, vagy mint a vad papapály nyögése, minő a
gerliczenevetés, s az a döngés, melylyel az őzek hivogatják
egymást, míg az utána kullogó vadállat nagyokat, hangosakat ásítva
tekingete föl a gyermekre, egészen másnemű gyöngédségek
kifejezéseivel szemeiben.</p>
<p>A gyermek, a mint vitetni érzé magát, lassan, félig felnyitá
szempilláit, s a mint meglátá az ismeretlen, csodás teremtést,
kinek karjai gyöngéden vitték tova, a mint annak állati gyönyörtől
ittas arczába, szokatlan tűzzel világló szemeibe látott,
megrázkódék a borzalomtól, újra lehunyta szemeit, s azt hitte, hogy
valami soha nem látott vad viszi haza kölykeinek eledelül.</p>
<p>A leány érzé, hogy a gyermek tagjai lázasan reszketnek ölében, s
leoldá nyakáról az odavetett fényes vidrabőrt, beletakargatta a
fiut, s arczát ajkához szorítva, leheletével melegíté őt fel.</p>
<p>A gyermek kezdé észrevenni védelmezője biztatásait, s
bármennyire ijesztő volt is előtte annak szokatlan kinézése,
közelebb bújt hozzá, karjait nyakakörül fűzte, s félve rántotta föl
mezítelen lábacskáit, a mint a vad kisérő a havasi medve, gonosz
tréfával kapkodott fel hozzájok.</p>
<p>Mintegy hat éves pórfiu lehetett. Anyja sokszor fenyegette az
erdei leánynyal, ha rossz volt. Most az eszébe jutott, <span class=
"pagenum"><a name="Page_239" id="Page_239">-239-</a></span>
összetette kezeit s szepegve könyörgött az erdei leánynak, hogy
ereszsze haza anyjához, soha sem lesz rossz többet.</p>
<p>Elment anyja szava ellen málnát szedni az erdőre, már tele
szedte szilkéjét, midőn észrevette, hogy a szomszéd bokor mellett
meg egy nagy fekete medve szedi szintén a földre hullott málnát.
Ijedten futott el onnan, kosárkáját is ott hagyva, a medve először
kifalta a kosárból az epret, s azután kergette meg a fiut, megette
volna őt is, ha a vad leány el nem kapja előle. Most ő belőle is
vadfiu lesz, gondolá magában a gyermek.</p>
<p>A leány pedig vitte őt egyenesen erdőn, bokron keresztül, tán
valami sejtő ösztön vezérlé valamerre. A medve megérté az irányt,
mert sokszor lefeküdt a leány útjában, mintha el akarná zárni
előtte a tovább mehetést, s nyugtalanul hentergőzött, idomtalanokat
vetve esetlen alakján. A leány nem ügyelt rá, csak a gyermekkel
volt elfoglalva, azt tartogatta, melengette s beszélt neki
ismeretlen szavakat, minőkkel az állatok beszélnek egymás
között.</p>
<p>Lassankint tisztulni kezde előttük a környék, a közelből
kutyaugatás szólalt meg, a ritkáson át néha egy-egy ablak
gyertyafénye villant keresztül. Egy faluhoz értek. Kisded házak
fehérlettek elő a hegyoldalban elszórva.</p>
<p>Itt a medve aggodalmasan leült két hátulsó lábára, s füleit
hátrahúzva, lihegő nyelvvel tekingete szélylyel, mintha semmi
kedvet sem mutatna a tovább menetelre. A leány tova ment, nem
ügyelve az állat intő nyöszörgéseire.</p>
<p>A gyermek hallva a kutyaugatást, felvidulva tekinte szét, s a
mint a falut meglátta, repesve mutatott arra, szaggatott szavakban
rebegé: «a mi házunk!» – «édes anyám!»</p>
<p>A leány megérté a gyermek örömét, s el kezde vele szaladni, a
gyermek örült, kaczagott, a leány nem hallott emberi kaczagást még
soha, megtetszett neki a hang, eltanulta, s aztán kaczagva vitte a
fiut a mutatott ház küszöbéig, ott letette, megölelte, a gyermek
megcsókolta arczát, s egyszerű kedveskedéssel szólt hozzája:
<span class="pagenum"><a name="Page_240" id=
"Page_240">-240-</a></span></p>
<p>– Köszönöm, jó vad leány, hogy haza hoztál anyámhoz, ha apám
kimegy az erdőre, megmondom, hogy vigyen neked is valamit.</p>
<p>A leány valami könyet érzett szemébe tólulni, lassan, andalogva
ment az erdőbe vissza; valami nagy fehér kutya utána futott a
faluból, csak akkor vette már észre, midőn egy ugrásra volt hozzá,
akkor elkezdett szaladni, futott az erdő széleig, az eb mindig
nyomban üldözé, ott a leány sebesen, mint egy vadmacska,
felkapaszkodott egy fára, s annak egy nagy, vastag ágát iparkodott
letörni védszerül.</p>
<p>Az eb néhány pillanatig dühösen üvöltött fel a fára, midőn
hirtelen az erdőből egy nálánál hatalmasabb állat ugrott elé – a
medve. Az eb futni akart, a medve vad ordítással szökött rá, s
nyakánál fogva megkapva, felvetette a hátára, s azután futott a
vadleánynyal együtt, zsákmányát czepelve hátán ismét be a
rengetegbe.</p>
<h3>IV.</h3>
<p>Ez idő óta a vadleány gyakran kijárt erdejéből a kisded faluhoz,
mikor a lakosok mind elmentek a munkára s csak a gyermekeket
hagyták otthon. Ilyenkor addig kiáltozott, míg a pórfiu meghallá, s
elébe ment az erdő széleig, ott eljátszogatott vele a leány, hozott
neki tarka madarakat, piros erdei gyümölcsöt, s csudálatos
csigahéjat, mit a tengerszem mélyén keresett föl, fölvette karjára,
s órákig elhordozta erdőkön, völgyeken, s azután ismét visszavitte
az erdő szélére, s onnan haza bocsátá.</p>
<p>Esténkint körül-körül járta a falut, behallgatózott kiváncsian a
kis kalyibák ablakain, keblében ismeretlen vágyakat érze, midőn
tűzhelyeik körül látta ülni a magához hasonló lényeket, az anyát,
kit gyermekei körülcsevegtek, az ifju legényt, ki suttogva beszélt
titkos kedvesével, az ismeretlen tárgyakat, mik az embereket
körülvevék, s gyakran sírva, jajgatva ment vissza az erdőbe, maga
sem tudta, hogy miért? <span class="pagenum"><a name="Page_241" id=
"Page_241">-241-</a></span></p>
<p>Éjről-éjre beljebb mert menni a kis helységbe, csak azt várta,
hogy az esteli harangszót elhúzzák, akkor tudta, hogy minden lélek
aludni megy, akkor végig lopódzott a nesztelen utczákon, bement
félve, tétovázva egész a templomig, ott visszarettent a nagy
tornyos épülettől, visszafordult, s ismét másik utczára került.</p>
<p>Egy éjjel túl mert haladni a templomon. E nagy ódon épület
valami visszataszító hatást látszott iránta gyakorolni, még mikor
túl volt rajta, akkor is oktalan borzadálylyal tekintgetett rá
vissza, s félve kerülte ki annak a holdvilágban vetett árnyékát, s
azután sietett a falu tulsó részébe, melyet még soha sem
látott.</p>
<p>Csöndes volt körül az éjjel. Elnyugodott szél és madár. Egyedül
járt végig a néptelen utczán a vadleány, mintha azon órában, midőn
a testnélküli lelkek feljőnek a földre, ő, a léleknélküli test, a
szellemet keresné, mit a természet elfeledett bele teremteni.</p>
<p>A mint a falu tulsó feléhez közelge, valami énekhang ütötte meg
füleit, húrok pengése és emberi nyelv danája… Előtte ismeretlen
hangok… Ismeretlenek, de elbűvölők. Hallgatózott… Félénken,
tétovázva ment közelebb, ismét közelebb. A tiszta csengő férfihang
érzelgő ömledező dala vonta őt közelebb-közelebb ellenállhatlanul…
Egy nagy kert rácsozatához ért, a kerten túl díszes úri kastély
látszott elő, a kastély erkélyén, a holdas félhomályban egy ifju
férfit látott meg, megismerte benne minapi üldözőjét, ki elől a
nyilt halálon futott keresztül, s kitől azután nem tudott megválni.
Közelebb járult az éneket hallgatni, s mentül tovább hallgatá,
annál inkább elbűvölve érzé magát, ereiben forrongott a vér, arcza
kigyulladt, ajkai reszkettek. Már egészen az erkély alá ért. Oly
nesztelen lopódzott odáig, hogy az ott ülő észre nem vevé
jelenlétét.</p>
<p>Az erkély oszlopaira felfutó növények indái tekergőztek fel,
ezeknek egyikére felkapaszkodott, először csak félig, azután
egészen átölelve az oszlopot, fejét a lombok <span class=
"pagenum"><a name="Page_242" id="Page_242">-242-</a></span> közé
hajtá, úgy leste az énekest, mint a tigris, mely prédáját
keríti.</p>
<p>Az ifju elvégzé dalát, ujjai még egyszer végig futottak a
guitarre húrjain, s az utolsó accord után bágyadtan ereszté le
kezét az erkély rostélyzatán. E perczben megragadva érzé azon
kezet, s egy forró arczhoz szorítva, s egy forró ajk csókjaival
elhalmozva. Meglepetve tekinte alá, s az édes bámulat kiáltása tört
ki ajkán, midön üldözött tündérét, az erdők leányát látta maga
előtt, égő arczczal és szemekkel, és ajkain s minden arczvonásán a
kéj, a névtelen öröm kifejezésével, a minő lehet egy nőnek arcza,
ki a szerelmet előbb tanulta érezni, mint annak nevét
kimondani.</p>
<p>Az ifju oda hajolt hozzá, átölelte lenyújtott karjával karcsú
derekát, fölemelte magához, s a gyönyörgazdag pillanatban keblére
omlottan feküdt a leány, nyögve, sírva, kaczagva, mint a vadgalamb
búgása, mint a gerlicze nevetése, az erdők fenevadjának ős
örömhangja, midőn párját fölleli.</p>
<h3>V.</h3>
<p>Egy este jókedvü czimborák gyűltek Darvaihoz, köztük a
medvevadász is.</p>
<p>– Elvesztéd fogadásodat, czimbora, szólt hozzá a legelső
üdvözlet után a házi úr. Az erdei leány nálam van.</p>
<p>– Tartok tőle, viszonzá ez gúnyosan, hogy a vad helyett valami
nagyon is szelídet helyettesítél, egyébiránt rajtam áll elismerni:
ha valóban ő-e az vagy sem?</p>
<p>– Hogy kétséged annál kisebb legyen, tehát nem csak a leányt
fogod meglátni, hanem medvéjét is.</p>
<p>A csodálkozás hangjai szólalnak meg mindenfelől.</p>
<p>– Hogy a leány nem tért az erdőbe vissza, nyomán szaglálva utána
jött, egy reggel ott találtam feje alatt fekve. Most vánkosul
szolgál számára.</p>
<p>– S nem vagy féltékeny iránta? kérdé egy kötekedő hangon.
<span class="pagenum"><a name="Page_243" id=
"Page_243">-243-</a></span></p>
<p>– Nem, mert a fenevad fogadott anyja a leánynak. Ő nevelte
fel.</p>
<p>A vendégek csak kaczagtak, azután még kiváncsiabbak voltak láni
a csodát s unszolák Darvait, hogy a leányt mutassa meg nekik.</p>
<p>– Jertek utánam, mondá az ifju házi úr, s egy karos
gyergyatartót kezeibe véve, végig vezeté vendégeit a folyosón az
épület tulsó szárnyába, ott egy keskeny csigalépcső vezetett le egy
mélyen fekvő sötétes szobába, melynek tetején volt egyetlen
gömbölyű ablaka, az egész terem sötét virágú sárga selyemmel volt
behúzva, a szoba mélyén hasonló szinű nehéz függönyök födének el
egy tágas alcovent, földig lebocsátva.</p>
<p>Darvai letette egy középen álló asztalra a gyertyatartót, s míg
vendégei vigyorgó kiváncsisággal gyülekeztek az alcoven körül, maga
egy hosszú selyemzsinórt megránta, a függönyöket kétfelé
gördíté.</p>
<p>A kiváncsiságot önkénytes bámulat váltá fel az arczokon.</p>
<p>Egy gyönyörű nőalak volt előttük, kinek phantastikus nyuszt- és
hermelinprémes öltözéke alig rejté el bájait, kar és vállak mintha
tajtékból volnának faragva, minden mozdulatánál lehete látni az
életerős izmok alakulásait, a vörösbársony nyugágyon hosszan
hullámzottak végig gazdag hajfürtei. De a mi mindennél megragadóbb
volt, az a szenvedélyteljes arcz, mely egy futó pillanat alatt
százféle indulatváltozaton ment keresztül: az álmodó epedés, midőn
meglepeték, azután a bámuló ijedtség az idegen arczok láttára, majd
az indulatos szerelem, midőn azok közt kedvesét meglátta, düh és
szikrázó harag, a megbántó szemek tekintete miatt, s a rákövetkező
szégyen és kétségbeesés, midőn kedvese arczát is hasonlónak találta
a többiekhez. Keservesen zokogva borult le nyugágya vánkosára,
csodás arczát kezeibe temetve. A vendégek ijedve vették észre, hogy
e nyugvánkos él, s a mint a leány sírását meghallá, fölemeli fejét
s villogó szemeit fenyegető mozdulással hordozza végig a
jelenlevőkön. <span class="pagenum"><a name="Page_244" id=
"Page_244">-244-</a></span></p>
<p>– Nem fog bántani senkit, biztatá vendégeit Darvai, s
visszaereszté a függönyt. Azt véli, hogy a leány sír, pedig csak
azért rejté el arczát, mert szemei nincsenek szokva az éji
gyertyafényhez.</p>
<p>– Valóban ő az, mormogá boszúsan a medvevadász, letéve a
fogadási díjt, kétszer annyit adnék érte, ha az enyim volna.</p>
<p>A vendégek odahagyták a szobát, fölmentek az ivóterembe, ott
sokáig tivornyáztak, ittak a vadászért és a vadért. Egyszer a
vendégek egyike ezt a kérdést intézi Darvaihoz:</p>
<p>– Nem vetted észre, mennyire hasonlít valakihez ez a leány?</p>
<p>– Valóban. Régóta gyötör magamat is az a gondolat: valakihez
kell neki hasonlítania, a kinek neve nem tud eszembe jutni. – A
czimbora felkaczagott.</p>
<p>– Semmi csoda, hogy elfeledted, – mert első feleségedhez
hasonlít.</p>
<p>Darvai arcza egy perczre zavarodottnak látszék, a vendégek mind
helyeslék, hogy a hasonlat egyszer kitalálva, csakugyan
meglepő.</p>
<p>– Úgy igazán nem csoda, hogy nem emlékezem rá, viszonzá Darvai,
visszanyerve hideg, tréfás arczkifejezését, szegény asszonyt úgy
kitaláltam vetni fejemből, mintha soha sem láttam volna, és már
most e leánytól is elment minden kedvem. Nem nézhetnék rá többet, a
mióta tudom, hogy volt nőmhöz hasonlít.</p>
<p>– Még pedig feltünőleg.</p>
<p>– Melyitek is mondta csak az elébb, hogy szeretné, ha az övé
lenne?</p>
<p>Mindnyájan egyhangúlag kiáltának fel, mindegyik azt állítá, hogy
ő volt.</p>
<p>– Kérem, protestált a medvevadász. Én szóltam, pénzt is igértem
érte, le is teszem szívesen.</p>
<p>– Elsőbbséged van, viszonzá Darvai. Pénzedet elengedem,
elviheted. Nőmnek semmiféle arczképét sem akarom magamnál
tartogatni, legkevésbbé egy elevenet. <span class=
"pagenum"><a name="Page_245" id="Page_245">-245-</a></span></p>
<p>A medvevadász oda ugrott hozzá. «Kezet rá, míg szavad meg nem
másolod.»</p>
<p>– Nem másolom meg, sőt lekötelezesz vele.</p>
<p>– De ha meg találod bánni.</p>
<p>– Akkor fizetek kétszáz aranyat bánatpénzül.</p>
<p>A társaság ez alku után még egyszer oly víg lett, mint az előtt.
Legvígabb volt Darvai, de látni lehete rajta, hogy erőlteti a
jókedvet, néha, mikor nem vette észre magát, elmélyedt,
elkomorodott, s ha aztán újra föleszmélt, úgy danolt, úgy
kaczagott, hogy szinte látszott rajta, mennyire jobb szeretne sírni
s a poharakat vendégei fejéhez vagdalni.</p>
<p>Egyszer egyik inasa belép hozzá és jelenti, hogy egy vén
pórasszony akar vele okvetlen beszélni.</p>
<p>Máskor kiverette volna házából az ily órában alkalmatlankodót,
de most szinte kapott az alkalmon, hogy a társaságot elhagyni
ürügyhöz jutott, biztatva társait, hogy rögtön visszajő, fölkelt s
elhagyta a termet. Voltak kiváncsiak, kik meg akartak győződni
felőle, hogy csakugyan vénasszony-e a kiért kimegy? Percz mulva
visszajöttek azzal a megnyugtató válaszszal: hogy vén biz az és
rút, mint az éjszaka.</p>
<p>Az ott maradtak elfoglalták üresen maradt helyét s jól mulattak
nála nélkül, s nem vették észre, hogy két hosszú óra mult el, mióta
Darvai kiment a nővel beszélni; a medvevadász felugrott az
asztalra, ott tánczolt a poharak között, s mikor épen a huszadik
áldomáspoharat itta ki új vadja örömére, belép Darvai, a szokottnál
komolyabb arczczal s illetődött, reszketeg hangon szólva hozzá,
átnyújt kezébe egy csomó aranyat: «itt bánatpénzed, úgymond, a
leány itt marad… Mulassatok czimborák… Én rosszul vagyok,
lefekszem». Azzal elment.</p>
<p>– Tudtam! ordítá, poharát és pénzét a falhoz vágva a
medvevadász.</p>
<p>A czimborák tovább ittak és danoltak. <span class=
"pagenum"><a name="Page_246" id="Page_246">-246-</a></span></p>
<h3>VI.</h3>
<p>Darvai az idő óta nem látta többé a leányt.</p>
<p>Másnap rögtön elhagyta kastélyát, oda volt több hónapig, hírt
sem hallatva magáról.</p>
<p>A leány ez alatt ott maradt bezárva azon rejtett szobában,
melynek csak egyetlen ablaka volt a legtetején, azon bocsátottak le
az ő és medvéje számára eledelt.</p>
<p>E szobát a kastély valamelyik előbbi tulajdonosa, ki
szenvedélyes festő volt, alakíttatta így festő műhelylyé, a
platfond magas ablakához szinte lehetetlen volt a
hozzájuthatás.</p>
<p>A leány naphosszant nyugton el volt rejtekében, legkisebb neszét
nem lehete hallani, de ha eljött az éj, ha a kastély lakói bezárták
kapuikat s aludni mentek, mikor már élesen halló füleiben az utolsó
éjszakai zörej is elcsendesült, fölkelt fekhelyéről, leoldá ágya
függönyeiről a vastag selyem zsinórt, felveté nehéz aranyos
bojtjánál fogva az ablak keresztvasára s csodás ügyességgel
felkapaszkodva a zsinóron, a két vas közti szűk nyiláson keresztül
bújt, nesztelenül, csöndesen végig ment a corridor tetején, s az
odáig felfutó venyigefonadékon sebesen alásuhant. Soha sem vette őt
észre senki.</p>
<p>Ez éji vándorlásainak czélja rendesen azon kis házikó volt, hol
a kis pórfiu lakott, kit egykor megszabadíta.</p>
<p>A gyermek édes anyja és nagyanyja laktak ott egyedül. Az öreg
asszony különös előszeretettel látszott lenni a vadleány iránt.
Egész éjeket fenntöltött vele; s ha hála volt az érzet benne, mivel
unokája életét fizette vissza, úgy az gazdagon lőn visszaadva. Ő a
leánynak lelket adott, – beszélni tanítá.</p>
<p>A leány bámulatos előhaladást tett. Néhány hó alatt értette és
beszélte az emberi hangokat, lelke, szemei felnyiltak, az állati
vad ösztönök helyét érző indulatok foglalták el szivében, a
gondolkozás gyémántköszörűje megnemesíté arcza vonalmait, szemeiben
élő lélek tükrözé <span class="pagenum"><a name="Page_247" id=
"Page_247">-247-</a></span> vissza magát. Megtanulta ismerni
mindazt, mit eddig csak titkon sejte, az Istent, kit eddig a kelő
napsugárban együtt vőn észre az erdei madárral, s a szerelmet,
melynek önkénytelen vágyait a csalogányhangokból leste el, s a néma
sóhajtás helyett megtanulta a keresztyének imáját, s a
gerliczeturbékolás helyett az édes szót: «szeretlek».</p>
<p>S tudott gondolni rá, mily öröm lesz az azon ifjunak, ki,
mielőtt lelkének gondolatai születtek volna, már birta azokat, ha e
szót váratlanul, véletlenül kimondatni hallja!</p>
<hr class="tb" />
<p>Egy napon Darvai egész váratlanul megérkezett. A leány hallá a
kocsizörgést, megismeré kedvese szavát. Szive dobogott, reszketett,
midőn közelíteni hallá lépteit szobája ajtajához, függönyei közé
elrejtőzve várta őt, onnan lesve rá örömtől pihegő kebellel, midőn
az ajtó feltárultával kedvetlenül vevé észre, hogy Darvai másod
magával jő szobájába.</p>
<p>Egy úri hölgy a 35–40 év között, arczán hajdani szépség
nyomaival, miknek helyét lassankint az erősebb indulatok vonásai
kezdték elfoglalni, büszkeség, megvetés, gyülölet. Ez jött
Darvaival.</p>
<p>Darvai udvariasan kinálta a hölgyet, hogy üljön le, míg többi
szobáit elrendezik. Az úri hölgy büszkén támaszkodott az elébe tolt
egyik szék karjára s nem fogadta el a kinálást.</p>
<p>– Köszönöm, lesz még időm rá. Nagyon rövid leend, a mit önnek
mondani akarok.</p>
<p>– Annál hosszabb leend, a mit én szándékozom kegyednek
mondani.</p>
<p>– Megengedem. Úgy is utoljára beszélünk egymással. Leányom a
kolostorban meghalt.</p>
<p>– Tudom, asszonyom. Láthatja, hogy cselédeim gyászlivreet
viselnek.</p>
<p>– Úgy hiszem, csak a szót vesztegetném, ha most ön előtt mindazt
elmondanám, a mit a szerencsétlen gyermek <span class=
"pagenum"><a name="Page_248" id="Page_248">-248-</a></span> ön
miatt szenvedett. Nem élt önnel egy boldog napot, önnek az
üldözései elől menekült a kolostorba.</p>
<p>– Természeteink nem egyeztek.</p>
<p>– Jól van. – Nekem nincsenek szemrehányásaim. Ez eset bennem
egészen más gondolatokat költ, igen száraz, prózai gondolatokat,
legkisebb érzelgési szinezet nélkül. Úgy hiszem, ön elég
tapintattal bir azokat kitalálni.</p>
<p>– Óh igen. E gondolatok tárgya nem egyéb, mint hogy nőm
halálával gazdag hozományát adjam kegyednek vissza.</p>
<p>– Reménylem, hogy ez ellen nincs ellenvetése.</p>
<p>– Dehogy nincs. Azt tudhatja kegyed, hogy a mit én magam
örököltem, azt réges régen eltékozoltam mind.</p>
<p>– Ez önnek okot adhat arra, hogy neje birtokát bitorolja, de
jogot nem.</p>
<p>– Fogok keresni jogokat hozzá.</p>
<p>– S reméli ön, hogy hazánkban oly rossz lábon áll az
igazságszolgáltatás, miszerint egy ember neje vagyonát
bitorolhatja, egy ember, ki nejét halálra üldözé, ki vele három
napig együtt nem lakott, ki szembeszökőleg mindent, mi nejére
emlékeztetné, eltávolíta magától, mindent, nejének utolsó
arczképeig.</p>
<p>– Rosszul van értesülve asszonyom, sőt nőmnek igen is híven
talált arczképét tartom magamnál, kegyedet épen azért vezetém ezen
szobába, mert épen itt van az, lássa s győződjék meg felőle.</p>
<p>S hirtelen felrántá az alcoven függönyeit, melynek sötétében
térden állva, reszketve, sápadtan látszott meg a leány; vonásait a
hónapok óta ébredező lélek annyira átalakítá, hogy maga Darvai is
megdöbbentnek látszék azoknak hasonlatossága miatt, míg az úrhölgy
rémülten tántorodott vissza a látvány elől és zavarodottan kérdé:
«ki ez nő»?</p>
<p>– Ugy-e híven van találva, asszonyom? Vonásról vonásra, arcz,
alak, maga az a mód, a mint szemeit az emberre szokta vetni, mikor
elégületlenkedik, sőt az a kis emlékezetes <span class=
"pagenum"><a name="Page_249" id="Page_249">-249-</a></span> szeplő
arczán sem hiányzik. Mit gondol ön, ki ez a leány?</p>
<p>– Gonosz lélek… hebegé az úrhölgy, merevül nézve a szivét
reszkettető alakot.</p>
<p>– Ez a leány, szólt Darvai, leülve a székre, melyhez napa
támaszkodott, egy szerencsétlen szerelemgyermek, kit anyja
gyalázattal hozott e világra, s hogy gyalázatát eltemesse,
eltemette gyermekét is.</p>
<p>– Nem igaz, vágott közbe a hölgy.</p>
<p>– No, no, kegyed nem tudja, hogy mit akarok mondani. Az úrhölgy,
ki a leánynak lételt adott, épen akkor jegyben járt egy gazdag,
előkelő úrral; képzelheti ön, mennyire érdekében állhatott botlását
a legmélyebben eltitkolni. A gyermek egy szegény pórnőnek adatott
át, hogy nevelje mint tulajdonát. A pórnő egyszer, midőn fáért az
erdőre járt, kivitte magával a kis gyermeket, letette a földre,
hogy munkájában ne akadályozza, s midőn visszatért, nem találta
többé ott, a kosárka, melyben kihozta, üres volt.</p>
<p>Az úrhölgy arcza kékült.</p>
<p>– Soha sem akadt rá többet, bár mennyire járt utána. Az
elveszett leányt valami vadállat elragadta, haza vitte kölykeinek,
a medvekölykek nem bántották, megszerették, a vén medve megszánta,
fölnevelte fiaival együtt, s évek mulva beszélni kezdtek róla, hogy
a vadleány itt-ott megjelenve, ijesztgeti az embereket, kis
gyermekeket ragadoz, s a vadászok ebeit agyon verdesi.</p>
<p>Az úrnő reszketve hanyatlott egy pamlagra, s arczát elfödé
kezeivel.</p>
<p>– Látja ön, asszonyom, folytatá Darvai hidegen, kegyetlenül, a
leány szépen megnőtt, arcza elragadó, termete bájos, csak lelke
nincsen; egy vadállat emberi alakban. Ki fog ennek elveszett
lelkéről számolni valaha?</p>
<p>– Hallgasson ön, hallgasson ön, rebegé az ijesztgetett nő.</p>
<p>– Mit gondol ön? ha egy napon e leány megjelenne a világ előtt,
mind azok, kik önnek leányát ismerék, nem <span class=
"pagenum"><a name="Page_250" id="Page_250">-250-</a></span>
egyhangúlag kiáltanának fel: hogy a halottak feltámadtak a sírból,
hogy az önnek szülötte, gyermeke.</p>
<p>– Az Istenért, mit cselekszik ön? sikolta fel a nő, kezeivel
mintegy el akarva fogni a hangokat, miket veje mondott, hogy a
leányhoz ne jussanak.</p>
<p>– Mitől se tartson ön. E leány sem hallani, sem beszélni nem tud
emberi hangokon.</p>
<p>A hölgyet lázas borzadás futotta át, a belső szemrehányás
küzdelme volt az, az ébredező dacz ellen, a lélek harcza önmagával…
A dacz győzött.</p>
<p>– S mit akar ön uram a leánynyal? szólt visszatérő hideg
nyugalommal, föltéve, hogy ön be tudná bizonyítani, hogy a leány az
enyim, mit nyerne vele? meggyalázna a világ előtt. Ez önre nézve
nem haszon. A körülmények, mik e titkot rám nézve veszélyessé
tevék, elmultak, férjem rég meghalt, senki sincsen, a ki
magánviszonyaim miatt kérdőre vonhatna.</p>
<p>– És ha én e leányt, miután bebizonyítám, hogy az öné, nőül
venném?</p>
<p>– Képes volna ön azt tenni? kiálta fel elszörnyedve az asszony.
– A leány arcza kigyulladt e szókra. Nem vette észre senki.</p>
<p>– Nemde különös volna az, folytatá Darvai, ha egy szép estén,
midőn önnél legvigabban folyik a mulatság, a népes társaság közt
önnek kitagadott veje megjelenne egy hölgygyel karján, kinek
láttára mindenki bámulva kiáltana fel: ez ő! ez ikertestvére a
megholtnak, ki midőn beszélnének hozzá, akarnák mulattatni, leülne
a földre, vagy az asztal alá, szilaj, erdőben eltanult hangokat
mormogva feleletül, s az elkapott ölebecskéket fojtogatva
rakásra.</p>
<p>A nő reszketve nyujtá felé karjait, szólni akart, de a hang
elfagyott ajkain.</p>
<p>A leány indulatosan veté le magát vánkosára.</p>
<p>E neszre a vánkos alatt nyugvó fenevad fölemelte fejét, tompa
fenyegető mordulással szólva bele az emberi beszédbe. <span class=
"pagenum"><a name="Page_251" id="Page_251">-251-</a></span></p>
<p>Az asszony ijedve szökött fel helyéről s e fenyegtő vadállat
szilaj szemeivel találkozva, önkénytelen másik ellensége felé
hátrált, ki ijedelmén mosolygott.</p>
<p>– Ne féljen tőle asszonyom. Ez a vadállat ön leányának anyja
volt. Midőn kegyed elveté őt magától, ez volt, ki felfogadta,
felnevelte, azóta is mindig vele járt, elkisérte börtönébe is és
őrzi éjjel-nappal, mintha édes anyja volna… nem olyan rosszak a
vadállatok asszonyom, mint a minőknek őket az emberek
rágalmazzák.</p>
<p>– Mit akar ön, mit akar ön?</p>
<p>– Mindenekelőtt a kezem alatt levő javaknak birtokában
maradni.</p>
<p>– De a leánynyal mit akar ön tenni? arra feleljen.</p>
<p>– Ha ön, asszonyom, leánya hozományáért sürget, akkor fellépek
vele és nőül veszem; ha békében hagy, akkor ön megegyezésével fogok
számára egy kolostort keresni, hol embert neveljenek belőle Isten
számára, és halottat a világra nézve.</p>
<p>Az úrnő éledni látszott, keble terheitől szabadulni.</p>
<p>A leány vad, tűztekintetet lövellt fekvő helyzetében a két
alkuvóra, gyilkos, embervesztő gondolatokkal teljes
pillantásokat.</p>
<p>– Megegyezünk, szólt lassabban az úrnő, reszkető kezét vejének
nyujtva, mit az gúnyos mosolygással vont ajkaihoz, hidegen
megcsókolva.</p>
<p>– De csitt, szólt az úrnő, attól a fenevadtól hogy fogunk
megmenekülni? ha nem engedend a leányhoz nyúlni. Itt erőszakot
használni bajos.</p>
<p>– Elvégzem én, nyugtatá Darvai. Én szoktam a medvének néha
pástétomfalatokat osztani, majd legközelebb só helyett egérkővel
fogom neki megfűszerezni s néhány óra mulva végrendeletet tehet a
bőréről.</p>
<p>Az ifju megnevette ötletét s azután gúnyos diadallal nyújtá
kezét a megalázott nőnek s a nélkül, hogy az elhagyott leányra egy
tekintetet vetne, eltávozott. <span class="pagenum"><a name=
"Page_252" id="Page_252">-252-</a></span></p>
<h3>VII.</h3>
<p>A leány egyedül maradt.</p>
<p>Mintha a láz gyötörné, reszkettek tagjai, rázkódott, remegett, a
hideg veríték gyöngyözött homlokán.</p>
<p>Miért tanult emberi hangokat érteni? Miért kellett emberi szív
mélyébe látnia? Miért hagyta el erdejét, fenevad társait?
Örülhetett volna tovább is a napsugárnak ott, lehetett volna
nyugalmas állat, melynek nem fáj a lélek. Miért kellett lelkét
föltalálnia? Most a lélek meg fogja őt emészteni.</p>
<p>A tudás nem boldogít…</p>
<p>Reszketve borult fenevad társára, ki nevelőanyja lőn, midőn
édesanyja elveté magától, átölelte nyakát, összecsókolgatá fejét,
sírt, töredezett emberi szavakat beszélt hozzá.</p>
<p>– Elmegyünk… Visszamegyünk erdőnkbe… ne félj. – Elmegyünk a
barlangba, a zúgó víz mellé, leszünk fenevadak ismét… Kikerüljük az
emberarczot, elfutunk az emberszó elől, nem jövünk lakásaik felé
soha… A puha mohát, az éneklő madarat, a vad méhet, a kék virágot –
ott találjuk újra… A kék eget, a zúgó patakot, a szelid fákat… Mind
oly szelidek, oly ismerősek, úgy köszöntgetnek zöld lombjaikkal,
mikor a szél fú. Mint hízelegnek hulló sárga leveleikkel, mint
vigyáznak az alvóra, ki árnyékukba lefeküdt… Elmegyünk, vissza oda,
vissza. Fölkeressük a magas sziklákat, hol a piros gyümölcs érik.
Meglátogatjuk a testvéreket, a vadakat, a szélzúgást és a
holdvilágot, elmegyünk a leégett erdőbe, hova ember nem mer jőni,
futni, nyargalni fogunk rajta végig, egymást kergetni a
holdvilágnál, kiáltozva, örülve… Elmegyünk, elmegyünk… Ha a
testvérek látni fogják néha, hogy félremegyek sírni a bokrokba s
elveszek előlük, ne mondd el nekik, mi bajom?… itt fáj valami,
valami olyan nagyon, valami féreg emészt – belől, szivemben, úgy
kínoz, úgy öldököl. <span class="pagenum"><a name="Page_253" id=
"Page_253">-253-</a></span></p>
<p>A vad nyöszörgve, vihogva bújt hozzá közelebb, czirógató kezeit
nyalogatva, s nyugtalan, fájdalmas tekintettel nézve föl rá, mintha
mondani akarná neki, hogy ő e nyelvet nem érti, beszéljen vele a
régi, ismert hangon.</p>
<p>Rövid idő mulva ismét léptek hangzottak a lépcsőn, az ajtó
kinyilt, Darvai lépett be rajta.</p>
<p>Az ajtónál egy szolgától kis porczellán kosárkát vett el, mely
pástétomdarabokkal volt tetézve s azzal a nyugágy felé
közelített.</p>
<p>Odasimult hizelgőleg a leányhoz, de a mint annak szemeibe
tekinte, megrendült, visszahökkent, oly elevenen volt azokban
kifejezve a gyűlölet, az irtózat, a kétségbeesés.</p>
<p>Eszébe jutott, a mit valaha állati ösztönről hallott beszélni,
arra gondolt, hogy tán e titkos sejtelem megsúgta a leánynak, hogy
most ellensége van hozzá közel, s míg erre gondolt, s míg a leány
szemébe nézett, elállt szive verése az iszonyattól.</p>
<p>Érzé, hogy itt teljes lélekjelenlétére van szükség, hogy most
rosszkor lépett az oroszlán kalitkájába, s azon nyugodt tekintetet
feszítve merően a leány arczára, mely az ugrásra kész tigrist meg
szokta kötni, mely a vadállatokat megigézi, egy lépést tőn felé,
hideg nyugalmát egy perczig sem vesztve el.</p>
<p>Még egy lépést tőn közelebb. A kezében tartott étkes kosarat
halkan, kimért nyugalommal nyujtá a medve elé, midőn, mint a dúvad
ugrott fel helyéből a leány s tiszta, érthető hangon kiálta rá:</p>
<p>– Mit akarsz?</p>
<p>Az embert az ijedtség megdermeszté. Mint az Isten haragja üté
meg füleit a nem várt emberi szózat. Halálitélete hangzék
abban.</p>
<p>A fenevad ordítva kelt föl fektéből, megértve társnéja szavában
a hangot, az ember rémséges sikoltással veté magát a leány keblére,
nyomorultul esdve a védelemért, a leány dühösen tépte le magáról
ölelő karjait s embertelen erővel <span class="pagenum"><a name=
"Page_254" id="Page_254">-254-</a></span> taszítá el magától s
azzal futott ki az ajtón, míg az elhagyott szobában rémes
sikoltozás s vadállati bőgés viszhangzott iszonyú tusában.</p>
<p>A leány végig futott a folyosón, elhányva útjából, kik eleibe
álltak, az ismert venyigéken lekúszott a falról, s vijjongva,
sikoltozva rohant az erdőnek, rettentő álomkép azoknak, kik utána
néztek.</p>
<p>Percz mulva valamelyik ablakon nagy fekete állat ugrott ki a
házból, szája és körmei véresek voltak, ordítva futott az is a
leány után.</p>
<p>Az úrnő még azon éjjel eltávozott az iszonyú esemény helyéről.
Útja az erdőn vitt keresztül. A merre járt, mindenütt csordástul
járó fenevadak üldözék kocsiját, medvék és farkasok; mintha mind
összebeszéltek volna, s néhol majd itt, majd amott meglátta a
szilaj fenyegető női alakot, és hallá, vagy csak vélte hallani,
annak irtózatos kiáltását: «anyám! – anyám!»</p>
<hr class="tb" />
<p>Még maig is, ha a farkasok szokatlanul üvöltenek a kárpáti
erdőkben, ha szélcsendes éjszakában a zuhatag tombolása messze
elhangzik, ha a vihar tördeli a fákat s bedúdol az ablakon, mintha
valaki ijesztgetve fenekednék ott künn, a pórnő azzal ijesztgeti
kicsijét: «jó légy, hallod ott künn a vadleányt, ha rossz leszesz,
eljön érted és elragad».</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Ennek az
elbeszélésnek magának is van egy kis története. Nem volt ez
spanyolnak szánva. Meséje a magyar közéletből volt véve, alakjai
történelmünk typicus kiváló egyéniségei voltak: az egész a magyar
szabadságharczban keletkezett és végződött. Én ezt egész
bátorsággal kinyomattam: hiszen nem volt benne se lázítás se
fölségsértés; a fennálló rend sem volt benne megtámadva. Hanem – az
ötvenes években éltünk. Bach volt a miniszter. A cenzura el volt
törölve az egész «birodalom»-ban szabad volt mindent kinyomtatni. –
Csak az volt e helyett behozva, hogy a kinyomtatott munkát elébb be
kellett mutatni a rendőrfőnöknek. A rendőrfőnök kiadta azt a
rendőrbiztosnak, s ez mondta aztán meg, hogy tiltva van-e ezt a
nyomtatványt <i>kiadni</i> a közönség olvasmányául? Csak azt, hogy
<i>tiltva van</i>. S ha a komiszárus úr azt mondta rá, hogy
«tiltatik», hát akkor lehetett a kész munkát papiér machéenak
betapostatni. Ha egy példány forgalomba került belőle, a nyomdász
szabadalmát veszté s börtönbe került. Több kötet munkám részesült
abban a sorsban, hogy kutyát, macskát csináltak belőle a
gyerekjáték-készítők. – Aztán a régi censor legalább megmondta,
hogy mi az, a mi nem tetszik neki a munkámban: azt ki lehetett
törülni; de a komiszárus úr nem szólt semmit: «nicht erlaubt», ez
volt az egész replika. Appellálni nem volt kihez. Ebből a művemből
is pépet zúztak gyerekjátékokhoz. Én aztán a kéziratot elővettem, s
csináltam belőle spanyol történetet. 1848-ból 1808-at, Budapestből
Madridot, Budavárból Buen-Retirot, István nádorból Infantado
herczeget, márczius 15-ikéből, márczius 18-ikát, V. Ferdinánd
királyból «El rei Hernandot», Metternichből Don Godoyt, a magyar
liberalis és pecsovics főurakból don Escoiquiz és don Aquiles de
Mendoza grandokat; a «Szózat»-ból – a «mórok búcsúdalát
Granadától», az osztrák seregből franczia sereget, a Dunából Tájót,
Szent-Tamásból Ciudad Rodrigot, s Görgeyből Wellington herczeget.
Igy aztán újra kinyomattam ugyanazon fentebbi czim alatt az
elbeszélést, újra beküldtem a rendőrséghez, ekkor aztán azt mondták
rá, hogy – semmit sem mondtak. Ha huszonnégy óra alatt le nem
foglalták a munkát, ki lehetett adni. – Igy lett belőlem spanyol
iró.</p>
<p>1894.</p>
<p class="right">J. M.</p>
</div>
</div>
<hr class="chap" />
<p><span class="pagenum"><a name="Page_255" id=
"Page_255">-255-</a></span></p>
<h2>TARTALOM.</h2>
<ul class="TOC">
<li>Vándoroljatok ki! <span class="ralign"><a href=
"#Page_1">1</a></span></li>
<li>Adamante <span class="ralign"><a href=
"#Page_58">58</a></span></li>
<li>A munkácsi rab <span class="ralign"><a href=
"#Page_76">76</a></span></li>
<li>Egy halálitélet <span class="ralign"><a href=
"#Page_104">104</a></span></li>
<li>Valahány ház annyi szokás <span class="ralign"><a href=
"#Page_136">136</a></span></li>
<li>A szökevény <span class="ralign"><a href=
"#Page_158">158</a></span></li>
<li>A remete hagyománya <span class="ralign"><a href=
"#Page_203">203</a></span></li>
<li>Az erdők leánya <span class="ralign"><a href=
"#Page_227">227</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_3">3</a></td>
<td>míknek czéltáblájául</td>
<td>miknek czéltáblájául</td>
</tr>
<tr>
<td class="tdr"><a href="#Page_14">14</a></td>
<td>mík alatt</td>
<td>mik alatt</td>
</tr>
<tr>
<td class="tdr"><a href="#Page_15">15</a></td>
<td>míre szükség</td>
<td>mire szükség</td>
</tr>
<tr>
<td class="tdr"><a href="#Page_32">32</a></td>
<td>Friczihez fordulva</td>
<td>Friczihez fordulva.</td>
</tr>
<tr>
<td class="tdr"><a href="#Page_58">58</a></td>
<td>tőlök- hogy</td>
<td>tőlök, hogy</td>
</tr>
<tr>
<td class="tdr"><a href="#Page_58">58</a></td>
<td>semm, hang</td>
<td>semmi hang</td>
</tr>
<tr>
<td class="tdr"><a href="#Page_65">65</a></td>
<td>határozatlan idö</td>
<td>határozatlan idő</td>
</tr>
<tr>
<td class="tdr"><a href="#Page_72">72</a></td>
<td>Három késhegyével…»</td>
<td>«Három késhegyével…»</td>
</tr>
<tr>
<td class="tdr"><a href="#Page_90">90</a></td>
<td>felejté e!</td>
<td>felejté el</td>
</tr>
<tr>
<td class="tdr"><a href="#Page_116">116</a></td>
<td>vi-zonzá nyugodtan</td>
<td>viszonzá nyugodtan</td>
</tr>
<tr>
<td class="tdr"><a href="#Page_131">131</a></td>
<td>önt megmentené,</td>
<td>önt megmentené.</td>
</tr>
<tr>
<td class="tdr"><a href="#Page_139">139</a></td>
<td>es ezekért</td>
<td>és ezekért</td>
</tr>
<tr>
<td class="tdr"><a href="#Page_154">154</a></td>
<td>hideg éjszabába</td>
<td>hideg éjszakába</td>
</tr>
<tr>
<td class="tdr"><a href="#Page_202">202</a></td>
<td>gyöngyöző bomlokát</td>
<td>gyöngyöző homlokát</td>
</tr>
<tr>
<td class="tdr"><a href="#Page_226">226</a></td>
<td>Határidon belől</td>
<td>Határidőn belől</td>
</tr>
<tr>
<td class="tdr"><a href="#Page_246">246</a></td>
<td>az idö óta</td>
<td>az idő óta</td>
</tr>
<tr>
<td class="tdr"><a href="#Page_247">247</a></td>
<td>kegyednek mondani,</td>
<td>kegyednek mondani.</td>
</tr>
</table>
</div>







<pre>





End of the Project Gutenberg EBook of Árnyképek, by Mór Jókai

*** END OF THIS PROJECT GUTENBERG EBOOK ÁRNYKÉPEK ***

***** This file should be named 56580-h.htm or 56580-h.zip *****
This and all associated files of various formats will be found in:
        http://www.gutenberg.org/5/6/5/8/56580/

Produced by Albert László from page images generously made
available by the Google Books Library Project


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
